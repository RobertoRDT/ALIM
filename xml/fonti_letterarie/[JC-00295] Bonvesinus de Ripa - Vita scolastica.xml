<TEI xmlns="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title>Vita scolastica</title>
				<author>Bonvesinus de Ripa</author>
				<respStmt>
					<resp key="print_editor">Edizione critica a stampa a cura di</resp>
					<name>A. Vidmanová-Schmidtová</name>
				</respStmt>
				<respStmt>
					<resp key="ALIM2_0">esportazione in formato TEI XML livello 0 effettuata da </resp>
					<name key="CC">Chiara Casali</name>
				</respStmt>
				<respStmt>
					<resp key="ALIM2_1">Edizione in formato TEI XML, livello ALIM2_1, a cura di </resp>
					<name key="JC">Jan Ctibor</name>
				</respStmt>
			</titleStmt>
			<extent>
				<measure quantity="5803" unit="words">Parole: 5803</measure>
				<measure quantity="32956" unit="characters_without_spaces">Caratteri (spazi esclusi): 32956</measure>
				<measure quantity="37830" unit="characters_witht_spaces">Caratteri (spazi inclusi): 37830</measure>
			</extent>
			<publicationStmt>
				<publisher>ALIM</publisher>
				<date when="2003-03-14">14/03/2003</date>
			</publicationStmt>
			<notesStmt>
				<note>Genere: Poesia lirica</note>
				<note>Tipo: Fonti Letterarie</note>
				<note>Note: Data di composizione dell'opera: XIV secolo in.
					Parole: 5819
					Caratteri: 33033
					v. 918 vagitans] vagitas <hi rend="italic">ed. [&lt;/&gt;]
						GG</hi></note>
				<note>Livello di codifica: 1</note>
			</notesStmt>
			<sourceDesc>
				<biblStruct>
					<monogr>
						<author/>
						<title level="m">Quinque claves sapientiae. Incerti auctoris Rudium doctrina. Bonvicini de Ripa Vita scolastica</title>
						<editor>A. Vidmanová-Schmidtová</editor>
						<imprint>
							<publisher>Teubner</publisher>
							<pubPlace>Leipzig</pubPlace>
							<date>1969</date>
							<biblScope unit="page">37-113</biblScope>
						</imprint>
					</monogr>
				</biblStruct>
				
			</sourceDesc>
		</fileDesc>
		<encodingDesc>
			<projectDesc>
				<p>Testo codificato nel formato TEI XML, versione P5, per essere incluso fra i testi che compongono il progetto ALIM - Archivio della Latinità Italiana del Medioevo.</p>
			</projectDesc>
			<editorialDecl>
				<ab type="boilerplate">La codifica segue le norme standard stabilite dal progetto ALIM, in dettaglio:
					<list>
						<item>Sono state eliminate le sillabazioni: la parola spezzata da un 'a capo' è stata unita alla riga 
							precedente (anche alla pagina precedente, ove necessario). Eccezione: quando una parola è sillabata alla 
							fine di una riga e nella successiva riga appare solo la seconda parte della parola sillabata (quindi il resto
							resto della riga a stampa e vuoto), la parola è stata registrata tutta nella riga in cui essa termina.
						È stato ritenuto prioritario, infatti, mantenere il numero complessivo delle righe di ogni pagina.</item>
					</list>
				</ab>
				<ab type="level">ALIM2_1</ab>
			</editorialDecl>
		</encodingDesc>
		<profileDesc>
			<langUsage>
				<language ident="lat">Latino</language>
			</langUsage>
			<textClass>
				<keywords>
					<term type="form">Versi</term>
					<term type="source">Fonti Letterarie</term>
					<term type="genre">Poesia lirica</term>
				</keywords>
			</textClass>
			<creation>
				<date when-iso="1301/1400">XIV</date>
			</creation>
		</profileDesc>
		<revisionDesc>
			<change who="CC">Export nel formato TEI P5 a partire da ALIM 1 [livello ALIM2_0]</change>
			<change when="2018-06" who="JC">Aggiornamento da livello 0 a livello 1, schema TEI ALIM Lite [livello ALIM2_1]. Note: 
<list type="listaNoteJC"><item type="itemNotaJC">-ok</item><item type="itemNotaJC">-nel @n di &lt;pb/&gt; non sono indicati i numeri delle pagine, ma dei versi contenuti in ogni pagina. Si può lasciare? Altrimenti, si dovrebbe rivedere l'edizione a stampa</item></list></change>
		</revisionDesc>
	</teiHeader>
<text>
	<body>
		<div>
<!-- 			<pb n="vv. 1-82"/> -->
			<lg>
				<l>Hic rudium primo vivendi forma docetur</l>
				<l>postmodo doctorum, denique finis erit.</l>
				<l>Criste, veni remoque tuo succurre benignus,</l>
				<l>transfretet ad portus navis ut ista suos. </l>
				<l n="5">Ut per grammaticam sapiencia possit haberi, </l>
				<l>hic claves, lector, dat tibi quinque liber. </l>
				<l>clavibus hiis quisquis reseraverit ostia quinque, </l>
				<l>inveniet cameram, qua cathedrata sedet, </l>
				<l>reginam cernet nitido velamine comptam, </l>
				<l n="10">aspectu miram, virginitate meram. </l>
				<l>virtutum numero sociatam cernere quibit, </l>
				<l>veri thesauri fertilitate gravem.</l>
				<l>hec radians fuscos homines radiare laborat, </l>
				<l>ditat mendicos et dape replet eos. </l>
				<l n="15">nobilitat viles, miseros relevare videtur, </l>
				<l>eius amatores ornat, honorat, amat, </l>
				<l>adiuvat, hortatur, minimos facit esse potentes, </l>
				<l>liberat et nunquam, fida, relinquit eos. </l>
				<l>vitam securam prestat viciumque repellit </l>
				<l n="20">et dignos illos laudibus esse facit. </l>
				<l>clavibus ergo meis cameram reserare parato, </l>
				<l>ut tua sit dictis bursa repleta bonis.</l>
				<l>Mente timere Deum pura priMaria clavis </l>
				<l>est, sine quo stabilis gracia nulla datur.</l>
				<l n="25">dupliciter Dominus sincera mente timetur </l>
				<l>despiciendo malum, percipiendo bonum. </l>
				<l>errores igitur fugias et stato fidelis, </l>
				<l>nam valet absque fide nemo placere Deo. </l>
				<l>neglector fidei peior quam demon habetur, </l>
				<l n="30">credit enim demon, sed caret ille fide.</l>
				<l>catholicus constans igitur nullatenus here, </l>
				<l>ut fundamentum sit tibi vera fides. </l>
				<l>postmodo despicias meditamina cordis iniqua. </l>
				<l>cor bene correctum fertile gignit opus. </l>
				<l n="35">intima si forsan tentacio vana subintret, </l>
				<l>ocia sperne, legas, aut operare bonum, </l>
				<l>aut moveare citus, quo sic tentamina vincas.</l>
				<l>obstes principio, postmodo victor eris. </l>
				<l>sic obstes, ad cor ne serpat iniqua voluptas, </l>
				<l n="40">peccati spoliet ne mora longa domum.</l>
				<l>tota sit in domino fervens intencio cordis,</l>
				<l>ut discas, quicquid discis, honore Dei.</l>
				<l>fac tibi proponas, quod sic operaberis artem,</l>
				<l>quod Dominus per te glorificatus erit.</l>
				<l n="45">proposito tali dabitur tibi gracia maior,</l>
				<l>sic et abundanti dogmate dignus eris,</l>
				<l>tucius in studio vives. Migraveris et si, </l>
				<l>interea liber spiritus astra petet.</l>
				<l>Eloquio sapiens discreto dirige linguam.</l>
				<l n="50">lingua, licet mollis, frangere dura potest.</l>
				<l>lingua tibi non sit detractrix, subdola, vana,</l>
				<l>grandis, adulatrix, falsa, superba, loquax.</l>
				<l>non ea blasphemet, maledicat et arroget umquam.</l>
				<l>promere clamosos respuat illa sonos.</l>
				<l n="55">non discors, audax, non germinet aspera lites,</l>
				<l>non sit mortifere causa maligna rei.</l>
				<l>turpia non promat, non derisoria verba,</l>
				<l>non periuratrix, non positiva mali.</l>
				<l>non cito tristicie nova sit narrare parata,</l>
				<l n="60">non testis falsi nomen in ore sonet.</l>
				<l>non det sermones, ubi non prodesse videbit,</l>
				<l>nam coram porcis nil preciosa valent.</l>
				<l>sit pocius verax, humilis, discreta, modesta,</l>
				<l>sit fructum pariens, dulcis, honesta, pia.</l>
				<l n="65">in multis paciens, benedicens, tota faceta,</l>
				<l>sit consolatrix et nova leta ferens.</l>
				<l>inter discordes properate mitiget iram</l>
				<l>ac inter socios sit positiva boni.</l>
				<l>sepe bonum laudet, sapienter crimina culpet,</l>
				<l n="70">tempore sit sterilis, tempore feta suo.</l>
				<l>sepe sacerdoti proprio tua crimina pandat,</l>
				<l>sepe tuo Domini nomen in ore sonet.</l>
				<l>plus tua quam genti domino fac verba placere,</l>
				<l>quo sine, perfecte nemo placere potest.</l>
				<l n="75">que tibi secrete dicuntur, clausa teneto,</l>
				<l>alter ni forsan curius esse velis.</l>
				<l>non indiscrete sociorum crimina pandas,</l>
				<l>multociens odium verba iocosa movent.</l>
				<l>quicquid dicatur, resonet responsio dulcis,</l>
				<l n="80">tempore sermo quoque prestat amarus opem.</l>
				<l>multiplicat caros vox dulcis, mitigat hostes,</l>
				<l>lingue dulcedo dira venena fugat.</l>
<!-- 				<pb n="vv. 83-198"/> -->
				<l>Abiectis viciis iustos operabere mores.</l>
				<l>non solis verbis sufficit esse bonum.</l>
				<l n="85">vitam deducas humilem vitando superbam,</l>
				<l>non iracunde, sed pacienter eas.</l>
				<l>ad iuga doctrine qui vult se dedere recte,</l>
				<l>in forma servi flectere colla paret.</l>
				<l>gracia vult humiles, odit divina superbos.</l>
				<l n="90">hos premet omnipotens ac relevabit eos.</l>
				<l>postquam Luciferum meditata superbia stravit,</l>
				<l>quis per eam merito iam relevatus erit?</l>
				<l>cor tumidum feriens sapiencia vera refutat,</l>
				<l>digne dante Deo mite subintrat ea.</l>
				<l n="95">vindictam querit, sapientum dogmata frangit,</l>
				<l>cor premit ira frequens consiliumque negat.</l>
				<l>Ne sis rixosus, contendens, invidus, asper,</l>
				<l>immo pacificus, invidiosus, amans.</l>
				<l>est ubi turbamen, discendi forma fugatur.</l>
				<l n="100">carpere doctrinam corda quieta valent.</l>
				<l>si tua doctrine sint vasa capacia multe,</l>
				<l>non hinc te iactes, sed tua corda premas!</l>
				<l>ne sis arrogitans ceu clericus ille superbus,</l>
				<l>mens erat omnino cuius in "ergo" tumens.</l>
				<l n="105">post mortem proprio comparuit ille magistro,</l>
				<l>Tartara cui fastu se subiisse tulit.</l>
				<l>doctoris palmam sudoris gutta foravit,</l>
				<l>discipulum testans igne perire gravi.</l>
				<l>A Domino noscas quod habes. Benefeceris et si,</l>
				<l n="110">te laudent alii, mitis et ipse tacet!</l>
				<l>cum possis eciam socios superare, caveto,</l>
				<l>posse quidem satis est, velle nocere malum.</l>
				<l>verbis ingratis igitur vel quolibet actu</l>
				<l>non contra socios dira venena geras!</l>
				<l n="115">non est expediens, iniuria querat ut omnis</l>
				<l>vindictam, fieri si quoque iure queat.</l>
				<l>Omnem luxuriam fugiat, qui discere gliscit,</l>
				<l>cum fetore quidem non bene iunctus odor.</l>
				<l>dedecet in fedis preciosa sciencia vasis,</l>
				<l n="120">stercore thesaurus nobilis esse dolet.</l>
				<l>ut doctus fias, mulierum cesset amamen,</l>
				<l>doctrine zelo carneus obstat amor.</l>
				<l>spiritus et corpus mulierum putret amore,</l>
				<l>mens alienatur negligiturque Deus.</l>
				<l n="125">virtutes, mores, es, vires, gracia, fama,</l>
				<l>visus, lucra, decus diminuuntur eo.</l>
				<l>ex tanto vicio consurgunt crimina, lites,</l>
				<l>ire, bella, focus, fama pudenda nimis, </l>
				<l>cedes, rusticitas, obprobria, dedecus, ausus,</l>
				<l n="130">derisus, damnum, falsificata fides, </l>
				<l>corporis ac anime pestis, corrupcio, fetor,</l>
				<l>pauperies, levitas, denique multa mala.</l>
				<l>pervagus hinc fit homo, lascivus, prodigus, amens,</l>
				<l>totus ad hoc datus est, cetera peius agit.</l>
				<l n="135">quam fortes, iustos, sapientes femina stravit!</l>
				<l>quod Samsone, David et Salomone patet.</l>
				<l>Absit amor turpis, sed plus Sodomitica sordes,</l>
				<l>fetorem Domino dans super omne scelus.</l>
				<l>Hoc speciale scelus Dominus plus vindicat ipse,</l>
				<l n="140">crimen ob hoc urbes quinque ruere simul.</l>
				<l>in qua nocte fuit Cristus de Virgine natus,</l>
				<l>quilibet interiit tunc sodomita simul.</l>
				<l>vult Augustinus: scelus est cum matre cubare,</l>
				<l>contra naturam plus sibi peccat agens.</l>
				<l n="145">ergo precipue caveas a crimine tanto,</l>
				<l>dignus comburi ni fore forte velis.</l>
				<l>et caveas nunquam socio sociabere tali.</l>
				<l>actorem fedum ceu fugis, acta fuge.</l>
				<l>sis igitur castus sermonibus, actibus intus.</l>
				<l n="150">in te conperiat digna sophia locum.</l>
				<l>Cerne, voluptati ne sit gula dedita multe,</l>
				<l>que non doctrine, ventris amica manet.</l>
				<l>extollit carnem, terit es, cor supprimit illa,</l>
				<l>dat stimulum carni, multa tacenda gerit.</l>
				<l n="155">impinguat ventrem, dat somnum datque podagram,</l>
				<l>multis morborum causa necisque fuit.</l>
				<l>hec pellem fulgere facit, cor reddit opacum,</l>
				<l>preparat et pinguem vermibus illa cibum.</l>
				<l>precipitavit Adam paradisi sede virentis,</l>
				<l n="160">a patriis Esau depulit illa bonis.</l>
				<l>discipuli formam renuit pecorisque resumit,</l>
				<l>ventri vel stomacho qui sua corda dedit.</l>
				<l>sint procul ebrietas et crapula, discere si vis!</l>
				<l>ut discas, discas ponere frena gule!</l>
				<l n="165">discipuli quidam comedonum nomine digni</l>
				<l>sunt, quibus est visa lectio crebra gule.</l>
				<l>pastibus hiis certis non sufficit esse refectos,</l>
				<l>aut in ir aut gremiis aut erit ore cibus.</l>
				<l>hiis locus et tempus studii sunt dedita ventri,</l>
				<l n="170">hiis et brutorum regula sola placet.</l>
				<l>hii non discipulis, cum porcis esse merentur,</l>
				<l>hii non esse scolis, immo merentur haris.</l>
				<l>sobrietas igitur tibi sit potuque ciboque,</l>
				<l>namque levi stomacho discere plura potes.</l>
				<l n="175">quantumcunque potes, ieiunia debita serves,</l>
				<l>tempore cum tener es, disce timere Deum.</l>
				<l>Non lato lecto, non molli veste potiri</l>
				<l>cures, dum membris non nimis obsit hiems.</l>
				<l>si tibi corporei sit cura superflua comptus,</l>
				<l n="180">signum lascivi, non sapientis id est.</l>
				<l>Alea vitetur, ludi simul usus et omnis,</l>
				<l>nam nocet id bursis et vaga corda facit.</l>
				<l>a studiis reliquis alienat corda scolaris,</l>
				<l>virtutes, mores consiliumque fugat.</l>
				<l n="185">blasphemare Deum docet et turbare penates,</l>
				<l>desperare facit dat misereque mori.</l>
				<l>privat, sternit opes, viciat, scelus omne ministrat,</l>
				<l>furta docet, predas luxuriamque simul.</l>
				<l>sepe fit, ut gladius quam plures iudicis inde</l>
				<l n="190">exicio merito subdere colla petat.</l>
				<l>ergo tibi caveas predicto prorsus abusu,</l>
				<l>ne mala, peiora, pessima damna feras.</l>
				<l>Te rursus moneo crebras vitare coreas,</l>
				<l>cordis ut a studio non vagitetur amor.</l>
				<l n="195">usu cor vanum reddunt spectacula vana,</l>
				<l>fundamen stabile fert studiosus amor.</l>
				<l>hec sub luxurie vicio predicta tenentur,</l>
				<l>que nisi vitentur, litus arare petis.</l>
<!-- 				<pb n="vv. 199-302"/> -->
				<l>Fac, ne sis cupidus, fugias quoque nomen avari,</l>
				<l n="200">in quo verus amor nescit habere locum.</l>
				<l>non Deus eius amor nec homo, sed bursa repleta,</l>
				<l>ac e converso vix amat ullus eum.</l>
				<l>non alius Deus est nisi sola pecunia servo,</l>
				<l>ardenter petit hanc, orat, honorat, amat.</l>
				<l n="205">corporis ac anime proprie neglexit amorem,</l>
				<l>hec paradisus ei, gloria, vita, salus.</l>
				<l>hanc cumulare studet, hanc est sua cura tenere,</l>
				<l>pro nihilo reputat omnia preter eam.</l>
				<l>nunquam thesauro tristis saciatur avarus,</l>
				<l n="210">potibus hydropicus, ariditate focus.</l>
				<l>non habet hunc mundum nec sperat habere futurum,</l>
				<l>res mala, spes peior, pessima pena sequens.</l>
				<l>hic non mendicos nec amicos noscit egentes,</l>
				<l>odit eos, crudus, non miseretur eis.</l>
				<l n="215">cum debet, nimis est aliis expendere parcus,</l>
				<l>cum quis eum pascit, munere largus erit.</l>
				<l>hic propter bursam falsus, periurus, iniquus,</l>
				<l>discors, detractor, non caret arte doli,</l>
				<l>proditor, ingratus, villanus et absque rubore,</l>
				<l n="220">corporis ac animi vim mulieris habet.</l>
				<l>non est egregius, sapiens nec dignus honore,</l>
				<l>utilis haud mundo, non sibi nonque Deo.</l>
				<l>hoc facit, ut capiat bona, si qua parare videtur,</l>
				<l>non hominis nomen, demonis immo meret.</l>
				<l n="225">hoc vicio multos iam desperasse refertur,</l>
				<l>qui proprie demum causa fuere necis.</l>
				<l>prodidit hinc Cristum Iudas, se Crassus et ipsum.</l>
				<l>ustus aque guttam dives habere nequit.</l>
				<l>ut per luxuriam mundum iam perdidit equor,</l>
				<l n="230">sic per avariciam destruet ignis eum.</l>
				<l>hanc igitur fugias, ut dignus dogmate fias.</l>
				<l>hanc fuge, quam bonitas, quam fugit omnis honor.</l>
				<l>non cupias aliena, tibi sis salvus ubique,</l>
				<l>contentus rebus fac pociare tuis.</l>
				<l n="235">non te paupertas hortetur furta, rapinas,</l>
				<l>infamis pauper stercore stercus erit.</l>
				<l>pauperiem tollit de stercore fama refulgens,</l>
				<l>vita sed infamis prorsus ad ima ruit.</l>
				<l>sis igitur largus, velut expedit et potes ipse,</l>
				<l n="240">sic bonus, egregius sicve facetus eris.</l>
				<l>largus solvendo, cum debes, largus emendo</l>
				<l>libros et quicquid tu tibi noscis opus,</l>
				<l>largus honorando socios propriumque magistrum,</l>
				<l>pauperibus largus, largus honore tuo.</l>
				<l n="245">qui solidum solvat, nummus bene traditur illi,</l>
				<l>denarius nummos tempore mille valet.</l>
				<l>largus doctrinam, decus, es de iure meretur,</l>
				<l>hunc Deus ac homines, est quia liber, amant.</l>
				<l>qui miseret miseris, Dominus miserebitur illi,</l>
				<l n="250">dat, dabitur celum, mundus hic eius erit.</l>
				<l>dum vixit dives, dare noluit, indiget at nunc,</l>
				<l>nec guttam reperit, qui sibi mittat aque.</l>
				<l>econtra miserans, quoniam dabat ipse, Thobias</l>
				<l>gaudia nunc factus celica dives habet.</l>
				<l n="255">quid des, cui, largus, qui, quantum, cur, ubi, quando,</l>
				<l>discrete videas, ut sapienter agas,</l>
				<l>nam nisi discrete, non largus, prodigus immo.</l>
				<l>est leve largiri, sed racione grave.</l>
				<l>Hec rursus documenta tibi mea bursa ministrat,</l>
				<l n="260">fac pariant fructum lecta legenda bonum.</l>
				<l>avertas oculos, ne sint ad inania prompti.</l>
				<l>cor vanum capitis lumina vana notant.</l>
				<l>stultis non cures intendere vocibus aures,</l>
				<l>deliciis numquam sit data lingua nimis.</l>
				<l n="265">non manus ad tactus inhonestos prompta feratur,</l>
				<l>olfandi ponas naribus ipse modum.</l>
				<l>omnes ad celum studeas intendere sensus,</l>
				<l>ut digne celi sic repleare bonis.</l>
				<l>Cum sociis sapiens non conversabere vanis,</l>
				<l n="270">usu vilescit res bona iuncta malis.</l>
				<l>infames socios opus est vitare bonorum,</l>
				<l>nam quales socios, talis haberis, habes.</l>
				<l>si fidos reperis, sapientes, moribus aptos,</l>
				<l>hos pro thesauro te penes ipse tene.</l>
				<l n="275">et decus et lucrum bona conversacio prestat,</l>
				<l>usu plus claret res bona iuncta bonis.</l>
				<l>pauperibus large sociis elemosina detur,</l>
				<l>ceu potes, ac aliis hic quoque pone modum.</l>
				<l>lapsis, turbatis, pravis, dubitantibus, egris</l>
				<l n="280">trade manum, mel, fel, consule, profer opem.</l>
				<l>iratis, rudibus, provectos, moribus aptos,</l>
				<l>cede locum, prosis, consule, sepe proba.</l>
				<l>cunctis deservi sociis - est quando necesse - </l>
				<l>illis precipue, quos bona fama probat.</l>
				<l n="285">fac sic, ut merito socius te diligat omnis.</l>
				<l>Fertur, qui servit non racione, perit.</l>
				<l>sis inter socios operosus ponere pacem,</l>
				<l>si quis stultizat, non tibi risus erit.</l>
				<l>accidiam fugito, tristis, piger esse caveto,</l>
				<l n="290">sis hilaris, vigilans, promptus ad omne bonum.</l>
				<l>Surgens ac intrans lectum crucis exprime signum,</l>
				<l>ut stertas, vigiles tucius ipse tibi.</l>
				<l>hec subscripta duo Domini reverenter honore</l>
				<l>omni, cum surgis, carmina mane feras:</l>
				<l n="295">"Te rogo, Criste pie, precibus meritisque Marie,</l>
				<l>per loca salva vie, me rege quaque die".</l>
				<l>ast omni sero, cum vis dare membra quieti,</l>
				<l>tucius ut stertas, quattuor ista canas:</l>
				<l>"Criste, Deus vere, sancte Genitricis amore</l>
				<l n="300">corporis ac anime sit tibi cura mee.</l>
				<l>hostis ab insidiis cunctis hac nocte tuere.</l>
				<l>peccavi, fateor, tu miserere mei".</l>
<!-- 				<pb n="vv. 303-420"/> -->
				<l>Cum bibis aut comedis, signo crucis omnia signes,</l>
				<l>nomen Cristicole fac mereare tibi.</l>
				<l n="305">Dilige, iussa fave, metuas reverere parentes,</l>
				<l>subiectus paciens verbera, verba feras.</l>
				<l>plus eciam matri sis dulcis nulla retorquens</l>
				<l>verba, nec existens ad sua iussa piger.</l>
				<l>patri vel matri quisquis maledixerit, ecce</l>
				<l n="310">iussit eum merita morte perire Deus.</l>
				<l>ut sis longevus terram super, est tibi scriptum:</l>
				<l>"Diligito matrem diligitoque patrem".</l>
				<l>iudicio Domini legitur vindicta ruisse</l>
				<l>multa super natos, qui renuere patres.</l>
				<l n="315">Absolon est testis, subita qui morte peremptus.</l>
				<l>egregio patri sponte rebellis erat.</l>
				<l>de septem turba fratrumque triumque sororum</l>
				<l>vindictam legitur morte tulisse Deum.</l>
				<l>infestos matri mater maledixit et omnes</l>
				<l n="320">tacti continuo peste fuere gravi.</l>
				<l>Quando tempus habes, missas audire frequenter,</l>
				<l>ut videas Cristum Virgine matre satum</l>
				<l>utque fide plena visum devotus adores,</l>
				<l>ipsi commendes teque domumque tuam.</l>
				<l n="325">presbyteri digitis capias signacula demum,</l>
				<l>illa, crede, die plus tibi tutus eris.</l>
				<l>hoc iuvenis quidam monitu faciendo parentis</l>
				<l>fugit ab iniuste perdicione necis,</l>
				<l>vitavit foveam, quam proditor invidus egit,</l>
				<l n="330">in quam detractor incidit arte sua.</l>
				<l>sancta sparsus aqua, signatus nomine trino</l>
				<l>in templum Domini fac reverenter eas.</l>
				<l>vertice velato vites intrare, facetus,</l>
				<l>devotus, tacitus tramite iuris eas.</l>
				<l n="335">altari coram flexus reverenter adores.</l>
				<l>"Regna Dei primo querite", Cristus ait.</l>
				<l>si vis reginam per carmina nostra precari,</l>
				<l>hec infra scripsi carmina sena tibi:</l>
				<l>"Mater ave Cristi, sanctissima Virgo Maria,</l>
				<l n="340">partu post partum, sicut et ante, manens.</l>
				<l>Virgo, que Cristum peperisti, lacte educasti,</l>
				<l>me rege, me serva, me tueare potens.</l>
				<l>me tibi commendo, me, Virgo, relinquere noli.</l>
				<l>ne peream, Cristo funde, Maria, preces"</l>
				<l n="345">si forsan quisquam tibi prosit apostolus optas,</l>
				<l>talia devota fundere verba prece:</l>
				<l>"Sancte, rogare Deum digneris, apostole Cristi,</l>
				<l>ut michi sit parcens debita cuncta, pius,</l>
				<l>ut michi dignetur misereri, sedulus ores,</l>
				<l n="350">nunc regat hanc animam, denique salvet eam".</l>
				<l>martyris auxilium si cuius querere gliscis,</l>
				<l>quattuor hec infra dicere metra vales:</l>
				<l>"Sancte Dei martyr, qui Cristi nomine passus</l>
				<l>pugna presenti celica regna meres,</l>
				<l n="355">pro me funde preces, ut victis denique bellis</l>
				<l>leta petat merito spiritus astra meus".</l>
				<l>si confessoris cupis impetrare iuvamen,</l>
				<l>istas contrito porrige corde preces:</l>
				<l>"Inclite confessor, Cristi quoque serve fidelis,</l>
				<l n="360">qui dispensasti quinque talenta bene,</l>
				<l>nunc a peccato, post mortem morte perenni</l>
				<l>pro me fac precibus liberer ipse tuis".</l>
				<l>auxilium sancte cuiusquam virginis optans</l>
				<l>tales devoto pectore funde preces:</l>
				<l n="365">"Virgo, Dei martyr, que Cristi prorsus amore</l>
				<l>carnis calcasti gaudia vana tue,</l>
				<l>suppliciter Cristum pro me rogitare procures,</l>
				<l>carnis ut ac anime sim sine labe mee".</l>
				<l>cum Salvatoris crucifixi tactus amore</l>
				<l n="370">vis decorare crucem, sic reverenter ai:</l>
				<l>"Salve, crux, in qua Cristus moriendo pependit</l>
				<l>et per quam mundi tota redempta salus.</l>
				<l>Criste Deus, qui factus homo pro crimine mundi</l>
				<l>in cruce migrasti, fac miserere mei".</l>
				<l n="375">sic, si celestis quisquam, quicunque sit ille,</l>
				<l>vis iuvet aut celi curia tota, cane:</l>
				<l>"Pro me, sancte Dei, te queso, iugiter ora,</l>
				<l>sancte Dei, precibus me tueare tuis".</l>
				<l>"sit michi subsidium celestis curia tota,</l>
				<l n="380">spiritus ut vincat prelia cuncta meus"</l>
				<l>Officium sanctum si vis audire moratus,</l>
				<l>talem carpe locum, ne moveare rubens.</l>
				<l>vocibus intentus divinis esto quietus</l>
				<l>et tacitus. certo tempore surge, sede.</l>
				<l n="385">dumque fit officium, desistas sepe vagari</l>
				<l>aut oculos circumvolvere quaque vagos.</l>
				<l>cum spuis aut aliquid fedi de corpore pellis,</l>
				<l>conculces caute, ni locus aptus erit.</l>
				<l>tunc evangelii legitur cum leccio sancti,</l>
				<l n="390">pande caput, solitas fac tibi fronte cruces.</l>
				<l>aures intentas verbis adhibeto salutis,</l>
				<l>gracia sit Domino fine relata Deo.</l>
				<l>Virginis auditum nomen reverenter honora,</l>
				<l>auribus hec tibi vox dulce Maria sonet.</l>
				<l n="395">cum Iesu Cristi nomen canit ipse sacerdos,</l>
				<l>flexa cervice fac reverenter idem.</l>
				<l>presbyteri manibus tunc hostia quando levatur</l>
				<l>- hostia facta Deus integer est et homo -,</l>
				<l>tunc genibus flexis, capitis velamine dempto</l>
				<l n="400">carmina devote quattuor ista move:</l>
				<l>"Cristi corpus, ave, sancta de Virgine natum,</l>
				<l>viva caro, Deitas integra, verus homo.</l>
				<l>salve, vera salus, via, vita, redempcio mundi,</l>
				<l>liberet a cunctis nos tua dextra malis".</l>
				<l n="405">quando levat calicem manibus, cor surrige, iunctis</l>
				<l>ac infra totidem carmina scripta feras:</l>
				<l>"Cristi sanguis, ave, celi sanctissime potus,</l>
				<l>unda salutaris crimina nostra lavans.</l>
				<l>sanguis, ave, lateris Cristi de vulnere sparse,</l>
				<l n="410">in cruce pendentis unda salubris, ave".</l>
				<l>vertice detecto cum sumis oscula pacis,</l>
				<l>os tersum socio porrige nonque genam</l>
				<l>et dic: "pax tecum". nec dedignare facetus</l>
				<l>oscula pro Cristo pauperis atque senis.</l>
				<l n="415">quod faciunt alii sapiens imitare fideles,</l>
				<l>fac bona sit populi vita magistra tibi.</l>
				<l>presbyteri digitis capias signacula demum</l>
				<l>vertice detecto, flexus utrumque genu.</l>
				<l>si quid presbytero vel in ara forsitan offers,</l>
				<l n="420">recta tibi sit mens et reverenter agas.</l>
<!-- 				<pb n="vv. 421-482"/> -->
				<l>Presbyterum transire videns cum corpore Cristi,</l>
				<l>nudans flecte genu, sis ubicunque, caput.</l>
				<l>omnes celestes, terrestres, ima colentes</l>
				<l>se flectant Iesu nomine, Paulus ait.</l>
				<l n="425">sic demon quidam contactus carmine fecit.</l>
				<l>arguit hoc fieri non amor, immo tremor.</l>
				<l>presbyteros ubicunque vides, reverenter honora,</l>
				<l>namque vicem Domini presbyter omnis habet.</l>
				<l>Sepe sacerdoti proprios fateare reatus,</l>
				<l n="430">ipsum te damna, iudicis ira cadet.</l>
				<l>ad quem cum vadis contritus pectore toto,</l>
				<l>que dicturus eris, premeditatus eas.</l>
				<l>vade, Deum, tamquam timidus, reverenter ad illum,</l>
				<l>offensor veniam corde dolente petas.</l>
				<l n="435">flectaris, dempto capitis velamine, sed si</l>
				<l>precipiat, retegas, ne paciare caput.</l>
				<l>non equidem banco sedeas tua crimina pandens,</l>
				<l>ast humili pocius sit tibi terra quies.</l>
				<l>non homo, sed Deus est hoc casu quisque sacerdos,</l>
				<l n="440">crimina secure confitearis ei.</l>
				<l>ambages linquas, tantum tua crimina pandas,</l>
				<l>alterius culpe pandere facta nocet.</l>
				<l>quo scelus horridius, plus est fateare necesse,</l>
				<l>visa medens curat, vulnera tecta nocent.</l>
				<l n="445">ne sis, quem necuit demon, qui cetera fassus</l>
				<l>presbytero tacuit turpe rubore scelus.</l>
				<l>quam cito peccati sentis gravitate gravari,</l>
				<l>tucior ut vivas, confiteare citus.</l>
				<l>est sapientis enim vitare pericula caute,</l>
				<l n="450">nam multos subita morte perisse patet.</l>
				<l>presbyteri post hec confessus perfice iussa,</l>
				<l>ad vomitum rursus velle redire cave.</l>
				<l>Virgo Maria tibi fac sit specialis amica,</l>
				<l>hanc decores, ores, hanc reverenter ames.</l>
				<l n="455">pulsus ad hanc fugias, clames violatus ad ipsam</l>
				<l>teque recommendes contribulatus ei.</l>
				<l>hec est Virgo decens, David de semine nata,</l>
				<l>mater, nata, soror, baiula, sponsa Dei.</l>
				<l>ista magistrorum, doctrine, discipulorum</l>
				<l n="460">est rectrix, calathus, docta magistra vie.</l>
				<l>hec est pupillis, viduis, iterantibus, egris</l>
				<l>mater, consilium, pausa, medela levis.</l>
				<l>desperatorum, flentum, turbaminis estum</l>
				<l>est spes, est risus, aura serena fugans.</l>
				<l n="465">mundi, lapsorum, paradisi, flebilis orci</l>
				<l>hec est vita, quies, porta beata, dolor.</l>
				<l>hec humiles, inopes, lapsos, peccata, fideles</l>
				<l>exaltat, ditat, sublevat, abdit, amat.</l>
				<l>debilium, venie, pietatis, virginitatis</l>
				<l n="470">est baculus firmus, vena, patrona, decor.</l>
				<l>hec peccatores recipit, iuvat atque tuetur,</l>
				<l>dum tantum fugiant sub sua tecta citi.</l>
				<l>hec castellani servans a demone corpus</l>
				<l>ac animam, salvum denique fecit eum.</l>
				<l n="475">hec quoque piratam, quod eam reverenter amavit,</l>
				<l>eterna vetuit perdicione mori.</l>
				<l>hec desperatum pro nati crimine patrem</l>
				<l>corporis ac anime mortis ab ore tulit.</l>
				<l>iudicis eterni stans coram mitigat iram,</l>
				<l n="480">semper pro nobis porrigit illa preces.</l>
				<l>hanc igitur, fili, dominam reverenter honora,</l>
				<l>fac tua quottidie lingua salutet eam.</l>
<!-- 				<pb n="vv. 483-610"/> -->
				<l>Iam primam clavem docui te carpere, lector,</l>
				<l>que super omne, quod est, sit retinenda tibi.</l>
				<l n="485">de qua sufficiat. potuissem scribere plura.</l>
				<l>que puto pro rudibus utiliora, dedi.</l>
				<l>ferre iugum Domini discas in mollibus annis,</l>
				<l>moribus ut iustis conficiare tener.</l>
				<l>ex veteri ramo poterit vix torques haberi,</l>
				<l n="490">de facili flecti virga novella potest.</l>
				<l>Ecce secunda monet clavis decorare magistrum,</l>
				<l>quinque modis fieri quod mea metra monent.</l>
				<l>primo pacifica vita, sapiente, faceta.</l>
				<l>effectus causam dat bonus esse bonam.</l>
				<l n="495">signant discipuli morum bene tramite recti,</l>
				<l>quod doctor proprius morigeratus erit.</l>
				<l>addita stulticie viciisque sciencia multa</l>
				<l>huius et istorum non nisi crimen erit.</l>
				<l>absint clamores, verridia, bella, tumultus,</l>
				<l n="500">si ludis, ludo ponere disce modum.</l>
				<l>te laudet stacio, dormicio, sessio, sermo,</l>
				<l>non tibi sit nimium risus in ore frequens.</l>
				<l>sis ubicunque velis, regimen paciaris honestum,</l>
				<l>tam veniendo scolas, quam redeundo domum.</l>
				<l n="505">non tibi sit cursus, verridia nulla plateis,</l>
				<l>non lapidis iactus non baculique sonus.</l>
				<l>nulla canum fiat furiosa citacio, clamor.</l>
				<l>sit gressus, gestus, lingua modesta tibi.</l>
				<l>si socii faciant nimis intoleranda nocentes,</l>
				<l n="510">doctori, tibi non, ulcio digna licet.</l>
				<l>instrumenta scolis solacia, sibila, cantus,</l>
				<l>talia nulla move, si quis, abesto, movet.</l>
				<l>dumque moraris ibi, facienda comestio non sit,</l>
				<l>non miranda ferens, non novitate studens.</l>
				<l n="515">sis totus coram proprio doctore facetus,</l>
				<l>sis inter socios, sis, ubicunque potes.</l>
				<l>non coram proprio virgam doctore tenebis,</l>
				<l>non baculum, nisi sit congrua causa, manu.</l>
				<l>non te presumas in eadem sede sedere,</l>
				<l n="520">annuat aut iubeat ni prius ille tibi.</l>
				<l>si manibus flores habeas fructusve decentes,</l>
				<l>offer ei, capiet, pignus amoris erit.</l>
				<l>tam perscrutari quam respondere sedendo</l>
				<l>vites doctori, rusticitate carens.</l>
				<l n="525">cum doctore loquens caveas os ferre propinquum</l>
				<l>ori, ne qua lues eius in ore fluat.</l>
				<l>promptus ad obsequium surgas, reverenter honores,</l>
				<l>cum coram transit ac ubicunque vides.</l>
				<l>ire, redire, sequi te significato paratum,</l>
				<l n="530">reddere proficuum, reddere grande decus.</l>
				<l>grandius obsequium quo fessior egeris illi,</l>
				<l>tanto plus gaude, plus tibi laudis erit.</l>
				<l>semper eum laudes, si quis culpaverit illum,</l>
				<l>defendas presens, esto fidelis ei.</l>
				<l n="535">semper eum dominum simulatque vocato magistrum,</l>
				<l>totus honor tuus est, cum decorabis eum.</l>
				<l>nitere propter eum reliquos decorare magistros,</l>
				<l>laudem pro modico lingua faceta meret.</l>
				<l>si comitaris eum, fac ne sis previus aut par,</l>
				<l n="540">i post non longe, ne quasi solus eat.</l>
				<l>si magnus dispar fueris quandoque magistro,</l>
				<l>ferme, non penitus te decet ire parem.</l>
				<l>at dum discipulus doctoris dogmate degis,</l>
				<l>si quoque rex esses, usque preire cave.</l>
				<l n="545">si post te videas venientem, comminus here,</l>
				<l>cede, salutatus transeat ille locum.</l>
				<l>si quid eum stantem vel euntem poscere flagras,</l>
				<l>nunquam post dorsum, verba sed ante feras.</l>
				<l>cuius velle sciens sine iussu perfice promptus,</l>
				<l n="550">non "heus" aut "domine" redde vocatus ei.</l>
				<l>si cum quo loquitur, caveas accedere sponte</l>
				<l>verba nec auscultes, que referuntur ibi.</l>
				<l>illo si coram liceat tibi forte sedere, </l>
				<l>sic sedeas, ne sis in cruce crura tenens.</l>
				<l n="555">eum versum versus caveas ostendere tergum.</l>
				<l>surgere letanti fronte paratus eris.</l>
				<l>sermones aliis si permiscere videbis,</l>
				<l>fac, comitatus eum, ne videare loquax.</l>
				<l>ille velut dignus sexus utrosque salutet</l>
				<l n="560">et resalutet eos, sit tua lingua brevis.</l>
				<l>eius de manibus si quid cecidisse videbis,</l>
				<l>surripe continuo, porrige promptus ei.</l>
				<l>virgam, cultellum, vel quid si porrigis illi,</l>
				<l>partem porrigito, que magis apta capi.</l>
				<l n="565">in thalamo clausum si forte poposceris illum,</l>
				<l>ostia non subito te reserare decet.</l>
				<l>primo significes pulsu vel voce citando;</l>
				<l>rusticus ac audax, ni facis istud, eris.</l>
				<l>non per scissuras spectes, quid fecerit ille,</l>
				<l n="570">et non auscultes ceu latro verba latens.</l>
				<l>quandocunque tuum doctorem surgere cernis,</l>
				<l>ut decoret quenquam, tu quoque surge simul.</l>
				<l>si verris aut si qua moves aut excutis ipse,</l>
				<l>fac pulvis coram ne moveatur eo.</l>
				<l n="575">si quid dedeceat doctorem forte videbis,</l>
				<l>hinc illum caute sollicitare decet.</l>
				<l>corpore defectus aliquos si forsan habebit,</l>
				<l>nec coram nec clam rideat ullus eum.</l>
				<l>plus anime titulus quam carnis forma notetur,</l>
				<l n="580">non ridetur homo taliter, immo Deus.</l>
				<l>non furiosus ei conare resistere verbis,</l>
				<l>eloquio dulci vince benignus eum.</l>
				<l>ne sis in motu coram doctore legendo,</l>
				<l>non linguam digito velle iuvare decet.</l>
				<l n="585">ipsum diligito, metuas, pro patre teneto,</l>
				<l>cum tibi sit vere moribus, arte pater.</l>
				<l>dat tibi divicias thesauri nobilis ille,</l>
				<l>cui conferre nequis istius orbis opes.</l>
				<l>corporeis rebus genitor tua corpora pascit,</l>
				<l n="590">perpetuis animam sed fovet ille cibis.</l>
				<l>non solum fueris coram doctore facetus,</l>
				<l>fac mores laudet sexus uterque tuos.</l>
				<l>ablue mane manus, faciem, si tempus habebis,</l>
				<l>tegmina membrorum membraque munda tene.</l>
				<l n="595">imbre scolas madidus non intres vel nive tectus,</l>
				<l>ut potes, excucias excucienda prius.</l>
				<l>ex te si sputum vel si qua superflua pellis,</l>
				<l>qualiter eicias aut ubi, cerne prius.</l>
				<l>nulla lues naris vel defluat oris ab alto,</l>
				<l n="600">ne male quo casu quid maculetur ea.</l>
				<l>cum sociis ludens ludo paciare faceto,</l>
				<l>non aliis tua sint dicta vel acta rubor.</l>
				<l>tunc animum, si te socius derideat, arce,</l>
				<l>ne pluris risus causa sit ira tua.</l>
				<l n="605">est pro villano villanum reddere stulti,</l>
				<l>non paciens, sed agens rusticus esse meret.</l>
				<l>ex sociis si quis paciatur, fidus adesto,</l>
				<l>promptus ad obsequium conpaciare, iuva.</l>
				<l>de te mente tua vertas, fore quicquid agendum</l>
				<l n="610">velles in simili condicione tibi.</l>
<!-- 				<pb n="vv. 611-704"/> -->
				<l>Doctorem modus est, si vis decorare, secundus,</l>
				<l>ut discas totis viribus ipse tuis.</l>
				<l>nam bene si disces, poscetur quis tibi doctor,</l>
				<l>doctoris laudes inde sequetur honor.</l>
				<l n="615">te bene discentem bona quattuor ista sequentur:</l>
				<l>laus, decus, utilitas, primitus fama tibi.</l>
				<l>hec eadem proprium doctorem Deinde sequentur,</l>
				<l>qui splendore tuo glorificatus erit.</l>
				<l>caros preterea sic letificabis amicos,</l>
				<l n="620">ut de te sperent lucra decusque sequi.</l>
				<l>denique confundes inimicos absque reatu,</l>
				<l>fama tue quociens laudis adibit eos.</l>
				<l>non aliter melius confunditur invidus hostis,</l>
				<l>quam quando noscit, quod sapienter agas.</l>
				<l n="625">hec sine peccato vindicta fit absque periclo,</l>
				<l>rusticitate caret, pondera laudis habet.</l>
				<l>intendas igitur studio discendo libenter</l>
				<l>nec pigeat magno magna labore peti.</l>
				<l>querere ne pigeat thesauri nobile lucrum,</l>
				<l n="630">quem fur furari, demere predo nequit.</l>
				<l>hunc non grando potest, non alea demere, non vis,</l>
				<l>non quocunque feras, te gravat eius onus.</l>
				<l>si quoque contingat bona perdere temporis huius,</l>
				<l>nunquam te vita deserit ille tua.</l>
				<l n="635">doctor quando docet, sileas, des providus aures</l>
				<l>et cor et aspiciat frons tua versus eum.</l>
				<l>non nunc illorsum, nunc orsum lumina vertas,</l>
				<l>aspectu vario mens variata datur.</l>
				<l>scribendi studium vites ceu dulce venenum,</l>
				<l n="640">grammaticus fieri dum cupis ipse bonus.</l>
				<l>Tercius ecce modus decorandi: promptus obedi.</l>
				<l>que tibi precipiet, cuncta fidelis agas.</l>
				<l>fac cito dilecte, facie sine murmure leta,</l>
				<l>non excuseris, quando favere vales.</l>
				<l n="645">non excuseris, nisi sit iustissima causa,</l>
				<l>si quid prosit ei, stare vel ire iubet.</l>
				<l>consilium doctoris habe, fac missus ab illo</l>
				<l>promptus eas, redeas et sapienter agas.</l>
				<l>quando reversus eris, referas rem protinus illi,</l>
				<l n="650">ne corvo factis assimilare tuis.</l>
				<l>aptum doctorem nunquam mutaveris ab re,</l>
				<l>ut fedans multas ne videare scolas.</l>
				<l>cunctis postpositis ad eum procurre vocatus,</l>
				<l>non, quid vult, aut cur te vocet ille, petas.</l>
				<l n="655">ante quidem solitam tibi si contingeret horam</l>
				<l>cedere, fac doctor annuat ante tibi.</l>
				<l>cum recipis ferulam, reverenter porrige stans ir</l>
				<l>ac discipline cuilibet aptus eris.</l>
				<l>ceu morbi causam medicina repelli amara,</l>
				<l n="660">verbera sic viciis sunt inimica feris.</l>
				<l>verbera doctoris pacienter suscipe dignus,</l>
				<l>si quoque non dignum verberis esse putes.</l>
				<l>iusta vel iniusta fer verbera, verba magistri</l>
				<l>nec dedigneris, sed pacienter agas.</l>
				<l n="665">in te quicquid agat, intencio sit bona, credas,</l>
				<l>cum doctore tuo ne placitare velis.</l>
				<l>hostis blandiciis carorum verbera prestant,</l>
				<l>que fel salvificat, sepe mel egra fovet.</l>
				<l>si te quam reliquos graviori verbere punit,</l>
				<l n="670">quod te plus aliis diligit ille, putes.</l>
				<l>nam natum, cui plus blanditur simia, pinguem</l>
				<l>venator cicius decipit arte sua.</l>
				<l>est doctoris amor verus non parcere virge.</l>
				<l>quem plus doctor amat, corrigit ille magis.</l>
				<l n="675">quanto maior eris, humilem plus esse decebit,</l>
				<l>ut te sublimet philosophia magis.</l>
				<l>discipuli formam, qui vult bene discere, sumat,</l>
				<l>regis Francorum si quoque natus erit.</l>
				<l>Quarto doctori si reddere poscis honorem,</l>
				<l n="680">sit merces alacris, integra, sponte, cita.</l>
				<l>est etenim dignum, quod mercenarius omnis</l>
				<l>pro mercede sua premia digna ferat.</l>
				<l>qui cito, letanter, plene dat, tempore, bis dat.</l>
				<l>qui facit econtra, rusticus esse meret.</l>
				<l n="685">solvere doctori qui negligit aut dare non vult,</l>
				<l>se quam doctorem negligit ille magis.</l>
				<l>doctori causam prestat turbaminis ille,</l>
				<l>sepe suos nummos hic petit, ille rubet.</l>
				<l>discipulum talem vix doctor diligit ullus,</l>
				<l n="690">sepe libris spoliat, sepe repellit eum.</l>
				<l>ergo citus solvas, sic apparere magistro</l>
				<l>coram securus de racione vales.</l>
				<l>a doctore datur possessio nobilis intus,</l>
				<l>cui data conferri premia nulla valent.</l>
				<l n="695">Quinto largiri nitaris munera sepe,</l>
				<l>munere quam precio plus decorabis eum.</l>
				<l>doctorem gratis est lucrum vincere donis,</l>
				<l>denarius solidum dans racione datur.</l>
				<l>inter discipulos sic te cognoscet, amabit,</l>
				<l n="700">omnia sic poteris poscere tutus eum.</l>
				<l>tucius accedes ad eum, tibi nulla vetabit,</l>
				<l>si que iusta liquent, si vel honesta petes.</l>
				<l>sic te nitetur cura maiore docere,</l>
				<l>sic tibi subsidium consiliumque dare.</l>
<!-- 				<pb n="vv. 705-800"/> -->
				<l n="705">Si legis assidue, sic tercia clavis habetur,</l>
				<l>quod duplici fieri dat mea Musa modo.</l>
				<l>primo suppresse, nullo clamore legendo,</l>
				<l>vox intellectum prepedit alta suum.</l>
				<l>lectorem proprium ledit modus ille legendi</l>
				<l n="710">impedit et socios, mens studiosa quibus.</l>
				<l>post hec distincte, quicquid legis ipse, legendo,</l>
				<l>ut melius capias corde, quod ore legis.</l>
				<l>ut melius capias, reliquis cor surripe curis,</l>
				<l>discere totalis sit tua cura simul.</l>
				<l n="715">non te decipiat vigilandi tempore somnus</l>
				<l>nullaque pigricies sit tibi causa nocens.</l>
				<l>fac tua sepe scole tibi sint viridaria festa,</l>
				<l>libri sint viole, lilia pura, rose.</l>
				<l>mentis tota tue sit delectacio prorsus</l>
				<l n="720">leccio, ne pereant tempora cara tibi.</l>
				<l>si quandoque tamen piget, interpone quietem.</l>
				<l>continue tensus molliter arcus agit.</l>
				<l>cum tempus fuerit, solacia quere modesta,</l>
				<l>post hec ad studium, cum petit hora, redi.</l>
				<l n="725">detur hiems, estas, autumnus verque labori.</l>
				<l>perdita restitui tempora nulla valent.</l>
				<l>ne vanus fias, consorcia despice vana,</l>
				<l>moribus et studio consociare bonis.</l>
				<l>vana super speculas raro spectacula queras,</l>
				<l n="730">fac lateas pocius, clarius ipse leges.</l>
				<l>utque legas melius, victu tibi sobrius esto,</l>
				<l>crapula discipulis ebrietasque nocent.</l>
				<l>custodi libros. est querere perdita tarde.</l>
				<l>qui bene conservat, rem reperire valet.</l>
				<l n="735">dedecet inmundis manibus te volvere dicas,</l>
				<l>munda petunt mundas sepe voluta manus.</l>
				<l>Clavis quarta monet dubitata rogare frequenter.</l>
				<l>omnis enim patefit sepe rogando via.</l>
				<l>doctorem, socios, doctos contabere sepe,</l>
				<l n="740">et minimos eciam, discere si qua potes.</l>
				<l>a minimis dubitans non dedignare doceri,</l>
				<l>ut sublimeris tucius, ima petas,</l>
				<l>damnans elatos. est indignacio stulta,</l>
				<l>nam facit indignos nobilis artis eos.</l>
				<l n="745">te quoque si socius dubitans interroget ullus,</l>
				<l>doctus eum leta fronte docere velis.</l>
				<l>hec tria te moneo, vis quando rogare magistrum:</l>
				<l>primo suppliciter lingua benigna roget.</l>
				<l>impetrat auratum responsum sermo benignus,</l>
				<l n="750">mel cor dulcorat, mollia dura movent.</l>
				<l>conveniens tempus rursus discerne facetus,</l>
				<l>est sermo verax: "Omnia tempus habent".</l>
				<l>demum cerne locum. sapientis ubique rogare</l>
				<l>non est. vult certum res sibi certa locum.</l>
				<l n="755">Clavis quinta monet retineri dogmata mente,</l>
				<l>qua sine patrande perditur artis opus.</l>
				<l>hanc querens perlecta legas repetendo frequenter.</l>
				<l>acquirit stabilem leccio crebra locum.</l>
				<l>sepe docens alios melius possessa tenebis.</l>
				<l n="760">artem distribuas, plus erit aucta tibi.</l>
				<l>ut quoque plus memores, cum multis plurima confer.</l>
				<l>ex ferro ferrum sic tenuatur enim.</l>
				<l>si repetis, repetita doces confersque frequenter,</l>
				<l>hec mentem memorem sepius acta dabunt.</l>
				<l n="765">Clavibus his habitis poteris reperire sophiam,</l>
				<l>qua decus et lucrum sub tua tecta fluent.</l>
				<l>Iam rudibus claves patuerunt quinque sophie.</l>
				<l>doctorum regimen dat modo carta sequens.</l>
				<l>hec tria prudenti sunt observanda magistro,</l>
				<l n="770">quis sine non tanto nomine dignus erit.</l>
				<l>Doctor discrete se primo corrigat ipsum,</l>
				<l>sit sua discipulis vita magistra suis.</l>
				<l>a viciis caveat, virtutibus hereat, absint</l>
				<l>fastus avaricie luxurieque fimus.</l>
				<l n="775">doctorem dignum non sola sciencia reddit,</l>
				<l>moribus ars sterilis est olus absque sale.</l>
				<l>se bene doctor agens duplici fit dignus honore</l>
				<l>ac peccans duplici verbere dignus erit.</l>
				<l>ergo viam rectam capias sine crimine primus,</l>
				<l n="780">et sic secure corrige, solve, liga.</l>
				<l>est scriptum: gratos fructus bona parturit arbor,</l>
				<l>nam talis fructus, qualis et arbor, erit.</l>
				<l>victu, vestitu te, ceu res poscit, honores,</l>
				<l>discipulis honor est nam tuus omnis honor.</l>
				<l n="785">non homo plura valet quam se facit ipse valere,</l>
				<l>glorificat dignos vestis honesta viros.</l>
				<l>vestes non curtas, sed tamquam clericus esses,</l>
				<l>longas et latas sufficienter habe.</l>
				<l>femineos comptus, longos fuge ferre capillos,</l>
				<l n="790">omnia vana cavens artis honore tue.</l>
				<l>fac sapienter eas, decet ut, sociatus honeste.</l>
				<l>norma magisterii querit honore frui.</l>
				<l>doctores, socios artis decorabis amando</l>
				<l>ceu caros fratres invidiamque fuges.</l>
				<l n="795">non tua sublimet te vox nec deprimat illos,</l>
				<l>non detractoris more nocere iuvet.</l>
				<l>artis fac studium, non sollicitamina falsa,</l>
				<l>discipulos multos accumulare tibi.</l>
				<l>dum decores artem, decus ars dabit et bona lucra.</l>
				<l n="800">qui caret arte bona, vivere fraude parat.</l>
<!-- 				<pb n="vv. 801-936"/> -->
				<l>Moribus ut proprios informes - ecce secundum -</l>
				<l>discipulos. artes moribus absque nocent.</l>
				<l>evulsis viciis virtutes insere liber,</l>
				<l>ne timeas pravos fuste domare tuo.</l>
				<l n="805">ne paciare malos laxis transcurrere frenis;</l>
				<l>quando recalcitrant, utere calcar eis.</l>
				<l>si quis et indomitus pharaonis corde potitur,</l>
				<l>morbifera pocius peste carere velis.</l>
				<l>fermenti modicum paste corrumpere molem</l>
				<l n="810">ac solet inmensos parvula flamma rogos.</l>
				<l>ne timeas, ut deficias pellendo venenum.</l>
				<l>usque iuvat dominos ars bene recta suos.</l>
				<l>discrete caveas, ubi, quando, qualiter, ex quo</l>
				<l>discipulum ferias, ne furat ira nimis.</l>
				<l n="815">de digitis baculum feriens ne feceris ipse,</l>
				<l>ni penam secum participare velis.</l>
				<l>quantumcunque potes, viciis prohibeto potiri.</l>
				<l>si facis hoc, eciam celica regna meres.</l>
				<l>qui datus est heresi, fac ne tua tecta subintret,</l>
				<l n="820">demone displiceat forcius ille tibi.</l>
				<l>fur, taxillator, pathicus, rixator, adulter</l>
				<l>absint, ne viciis hos paciare frui.</l>
				<l>usu si quis habet Domino maledicere celi,</l>
				<l>aut domitus redeat aut refugabis eum.</l>
				<l n="825">si quis patre carens matri maledixerit usu,</l>
				<l>ceu pater hoc illi ne paciare scelus.</l>
				<l>maiores nunquam toleres violare minores,</l>
				<l>extinguas strepitus, prelia cuncta manu.</l>
				<l>discipulos in pace tene, verridia sterne.</l>
				<l n="830">Est ubi pax, studium pingue vigere valet.</l>
				<l>quantumcunque vagos poteris prohibere vagari,</l>
				<l>rustica neve velis dicta vel acta pati.</l>
				<l>moribus et studio laudans hortare iugatos,</l>
				<l>blanda verecundis sit pia lingua piis.</l>
				<l n="835">plene solventes et munera grata ferentes</l>
				<l>cognoscas, decores, auxilieris eis.</l>
				<l>munera suscipiens plene laudare memento,</l>
				<l>fac, ne dent frustra munera grata tibi.</l>
				<l>nam recte, qui sic faciunt, addiscere querunt,</l>
				<l n="840">tales sunt digni laudis, honoris, opum.</l>
				<l>instrue, sollicita, moneas generaliter omnes,</l>
				<l>ut studeant, caveant et sapienter agant.</l>
				<l>fac memores hortatus eos, bona quanta sequentur,</l>
				<l>intima si repleant uberis artis ope.</l>
				<l n="845">prememores, que lucra, decus, que gracia, que vox,</l>
				<l>quantus apud mundum fructus apudque Deum,</l>
				<l>quis honor, ex cariis quod erit solamen amicis,</l>
				<l>si bene discendo se sapienter agant.</l>
				<l>plus quandoque valent quam verbera talia verba,</l>
				<l n="850">accendunt, animant ad meliora bonos.</l>
				<l>premonitos facias, si quo transmiseris illos,</l>
				<l>laudet ut actores ordo modusque suos.</l>
				<l>nulli vicino prorsus paciare noceri,</l>
				<l>plus prope vicinus quam procul orbe parens.</l>
				<l n="855">inter vicinos resonent bona cantica de te,</l>
				<l>hii prodesse valent hiique nocere tibi.</l>
				<l>si multos tecum ducis sociandus ab illis,</l>
				<l>ordine premoneas utque decenter eant.</l>
				<l>fac thalamos propria presencia sepe requirat,</l>
				<l n="860">ut videas, quid agant. plusque timoris erit.</l>
				<l>moribus errantes quos videris, argue tute,</l>
				<l>sepe pigros stimules indomitosque domes.</l>
				<l>sint alienigene cure tibi, sis pater illis,</l>
				<l>a patria moti qui tua tecta petunt.</l>
				<l n="865">omnes sepe mone Domini mandata timere</l>
				<l>atque quod inpensent de meliore via,</l>
				<l>missas, sermones ut vel loca sacra frequentent.</l>
				<l>sepe valet monitus ad meliora frequens.</l>
				<l>ieiunandorum prenuncia lingua dierum</l>
				<l n="870">sit tua discipulis, prosit ut illud eis.</l>
				<l>dilige ceu natos, horteris, dirige, serva,</l>
				<l>hospicio ne sint ulla pericla, cave.</l>
				<l>sollicitudo frequens tibi sit, ne culpa tuorum</l>
				<l>det subito casu damna dolenda foco.</l>
				<l n="875">in thalamo, sapiens, ubi videris esse periclum,</l>
				<l>candele prohibe ne teneantur ibi.</l>
				<l>ut decet, hospicium te mundificare iubeto.</l>
				<l>hospitis est mundi nuncia munda domus.</l>
				<l>pulcra decet sedes, cui congruit, alta magistrum</l>
				<l n="880">discipulosque decet ordine banca tuos.</l>
				<l>omnia quod vir sis tua dent decorabilis acta,</l>
				<l>laudant actores ordo modusque suos.</l>
				<l>En sit postremum tradendo viriliter artem;</l>
				<l>quattuor hec racio postulat esse modis.</l>
				<l n="885">primo continues studium, dum tempora prestant,</l>
				<l>aut alios doceas, aut tibi sepe legas.</l>
				<l>fac tibi sis merita dignus mercede recepta,</l>
				<l>ars tua te laudet, ditet, honore levet.</l>
				<l>exige sic faciens mercedem more virili,</l>
				<l n="890">nam mercede carens pena dolenda labor.</l>
				<l>ne spernas inopes, quamvis non solvere possint,</l>
				<l>pro quibus arca dei munera multa dabit.</l>
				<l>si quis in extrema sit paupertate gravatus,</l>
				<l>induc discipulos huic pietate frui.</l>
				<l n="895">promoveat properata tuos doctrina scolares,</l>
				<l>qui sint in populo lux tibi, fama, decus.</l>
				<l>non igitur pigeat pondus sufferre laboris,</l>
				<l>ne stertas, tempus cum vigilare petit.</l>
				<l>desine, cum studii te postulat hora, vagari,</l>
				<l n="900">mus furit et ledit, cum catus omnis abest.</l>
				<l>ebrietas non inpediat nec crapula mentem,</l>
				<l>subdita corda gule victa vigore carent.</l>
				<l>et te si quisquam dubitans interrogat ipsum,</l>
				<l>dulce satisfaciat lingua suavis ei.</l>
				<l n="905">preterea doceas distincte cuncta legendo;</l>
				<l>ordine si careat lingua, placere nequit.</l>
				<l>confusus sermo non det pro luce tenebras,</l>
				<l>absque modo fusus tedia sermo parit.</l>
				<l>nunquam verba vigent non intellecta docentis,</l>
				<l n="910">fructificare negant semina sparsa male.</l>
				<l>ante quidem quam lingua scolis documenta seriscat,</l>
				<l>hiis primo metris invocet illa Deum:</l>
				<l>"Matris amore tue michi sit tua gracia, Criste,</l>
				<l>ut mea fructificet nomine lingua tuo".</l>
				<l n="915">post hec incipiens suppressa voce docere,</l>
				<l>paulatim tenuet lingua perita sonum.</l>
				<l>quantumcunque potes, dicens immobilis esto,</l>
				<l>exterior vagitans cor notat esse vagum.</l>
				<l>non tua membra tibi sint instrumenta loquendi,</l>
				<l n="920">nam soli lingue convenit illud opus.</l>
				<l>tercius ecce modus: studeas tibi sepe legendo,</l>
				<l>provideas, erret ne tua lingua docens.</l>
				<l>ad fora stultus iens stultus remeabit et inde.</l>
				<l>post non penituit, qui fuit ante cavens.</l>
				<l n="925">testibus atque bonis racionibus esto paratus,</l>
				<l>proficit armorum copia grata viris.</l>
				<l>cura scribendi non desit, cura legendi,</l>
				<l>leccio - negligitur, scribere quando viget.</l>
				<l>quarto continuo Latinis tempore verbis,</l>
				<l n="930">hospicio cunctos omnia coge loqui.</l>
				<l>Nostre nunc claudat discrecio limina Muse:</l>
				<l>omne, quod est nimium, tedia ferre solet.</l>
				<l>iste liber merito sit Vita scolastica dictus.</l>
				<l>Sit Iesu Cristo gloria, laus et honor.</l>
				<l n="935">Hec Bonvicinus de Ripa, noscere lector</l>
				<l>si vis, conposuit carmina Dante Deo.</l>
			</lg>
		</div>
	</body>
</text>
</TEI>