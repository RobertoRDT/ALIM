<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
<teiHeader>
<fileDesc>
<titleStmt>
<title>Scriptum super Libros Sententiarum, II</title>
<author>Thomas Aquinas</author>
<respStmt>
<resp>esportazione in formato TEI XML livello 0 effettuata da</resp>
<name>Paolo Monella</name>
</respStmt>
</titleStmt>
<publicationStmt>
<publisher>ALIM</publisher>
<date when="2005-12-12">12/12/2005</date>
</publicationStmt>
<notesStmt>
<note>Genere: Teologia</note>
<note>Tipo: Fonti Letterarie</note>
<note>Note: Il libro II dello Scriptum super Libros Sententiarum è contenuto nei voll. 3 e 4 dei complessivi 10 di cui consta l’intera opera.
Il testo di questa edizione ripropone quello dell’edizione Parmense (1856-58), a sua volta basata sull’edizione Veneziana del 1745.
Parole: 302388
Caratteri (spazi esclusi): 1736672
Caratteri (spazi inclusi): 2024525
VA e ST</note>
<note>Livello di codifica: 0</note>
</notesStmt>
<sourceDesc>
<bibl>
<title>Scriptum super Libros Sententiarum, II</title>
<author>Thomas Aquinas</author>
<date when="1201/1300">XIII</date>
Edizioni Studio Domenicano, Bologna 2000
</bibl>
</sourceDesc>
</fileDesc>
</teiHeader>
<text>
<body>
<ab>
<pb n="vol. 3, p. 10"/>
<lb/><hi rend="bold">PROLOGUS SANCTI THOMAE</hi>
<lb/>Spiritus eius ornavit caelos, et obstetricante manu eius,
<lb/>eductus est coluber tortuosus. Iob 26, 13.
<lb/>Creaturarum consideratio pertinet ad theologos, et ad Philosophos; sed diversimode.
<lb/>Philosophi enim creaturas considerant, secundum quod in propria natura
<lb/>consistunt; unde proprias causas et passiones rerum inquirunt: sed theologus
<lb/>considerat creaturas, secundum quod a primo principio exierunt, et in
<lb/>finem ultimum ordinantur qui Deus est; unde recte divina sapientia nominatur:
<lb/>quia altissimam causam considerat, quae Deus est. Unde dicitur Eccli. 42, 17:
<lb/>«Nonne Deus fecit sanctos suos enarrare omnia mirabilia sua?». Per modum
<lb/>istum in hoc secundo libro de creaturis agitur; unde materia eius ex verbis
<lb/>praemissis accipi potest, ex quibus tria elicere possumus, scilicet rerum principium,
<lb/>principii ipsius actum, et actus effectum. Ex parte principii duo tanguntur,
<lb/>scilicet spiritus, et manus: spiritus bonitatis vel voluntatis suae; sed manus
<lb/>potestatis. De hoc spiritu dicitur in Psalm. 103, 30: «Emitte spiritum tuum et
<lb/>creabuntur». Quia secundum Dionysium, sicut sol radios suos
<lb/>emittit ad corporum illuminationem, ita divina bonitas radios suos, idest participationes
<lb/>sui, diffundit ad rerum creationem. Et ideo Augustinus dicit,
<lb/>quod inquantum bonus est, sumus. Istum spiritum negaverunt
<lb/>qui posuerunt Deum produxisse res ex necessitate naturae, et non ex
<lb/>libertate voluntatis; contra quos dicit Dionysius, quod divinus
<lb/>amor non permisit eum sine germine esse. Sed de manu potestatis eius in
<lb/>Psalm. 103, 28: «Aperiente te manum tuam, omnia implebuntur bonitate».
<lb/>In manu siquidem eius erant omnes fines terrae, quia ab aeterno non nisi in
<lb/>eius potestate erant. Aperta enim manu clave amoris, creaturae prodierunt.
<lb/>Haec est manus de qua dicit Isai. 59, 1: «Ecce non est abbreviata manus eius»:
<lb/>quia infinita sua virtute rerum substantiam in esse producit. Hanc manum
<lb/>abbreviare voluerunt qui a Deo nihil fieri posse ex nihilo astruxerunt. Et sic
<lb/>apparet in productione creaturarum, Trinitas personarum. In spiritu ipse
<lb/>Spiritus Sanctus, de quo dicitur Sap. 1, 7: «Spiritus Domini replevit omnem terram».
<lb/>In manu Filius, qui etiam brachium Patris dicitur Iob 40, 4: «Si habes
<lb/>brachium sicut Deus, et si voce simili tonas?», eo quod ipse est virtus et sapientia
<lb/>Dei, 1 Corinth. 1; et: «Omnia per ipsum facta sunt», Ioan. 1, 3. Sed in pronomine
<lb/>«eius» persona Patris exprimitur cuius est et Filius et Spiritus Sanctus
<lb/>de quo dicitur Gen. 1, 1: «In principio creavit Deus caelum et terram». Sed ex
<lb/>parte actus tangit etiam duo; scilicet ornatum, et obstetricationis officium.
<pb n="vol. 3, p. 12"/>
<lb/>Ornatus pertinet ad dispositionem rerum, quia eas varia pulchritudine decoravit,
<lb/>ut dicitur Eccli. 42, 21: «Magnalia sapientiae suae decoravit». De hac
<lb/>etiam pulchritudine Boetius dicit: «Mundum mente gerens pulchrum pulcherrimus ipse».
<lb/>Sed obstetricatio pertinet ad providentiae gubernationem, qua creaturas per se
<lb/>subsistere non valentes, ad modum obstetricis in esse conservat, necessaria in
<lb/>finem ministrat, et impedimenta repellit, etiam mala in bonum ordinando; unde
<lb/>dicitur Iob 38, 8, secundum similem metaphoram: «Quis conclusit ostiis mare,
<lb/>quando erumpebat quasi de vulva procedens?». Ex parte effectus duo tangit;
<lb/>scilicet caelum, et colubrum tortuosum. In caelo duo considerare possumus:
<lb/>scilicet stabilitatem, Proverb. 3, 19: «Stabilivit caelos prudentia», et indeficientem
<lb/>claritatem, de qua Eccli. 24, 6: «Ego feci in caelis ut oriretur lumen indeficiens».
<lb/>Unde per caelos intelligere possumus creaturas quae in decore suo firmiter
<lb/>perstiterunt. Similiter in colubro tortuoso duo considerare possumus; scilicet
<lb/>obscuritatem, et obliquitatem. Primum in nomine colubri, obscuritatem
<lb/>intelligimus: quia coluber dicitur quasi colens umbram, quae sonat privationem
<lb/>lucis. Obliquitatem in hoc quod dicitur tortuosum; distortum enim est quod
<lb/>rectitudine obliquatur.Et ideo per hunc colubrum tortuosum creaturae illae
<lb/>intelligi possunt quarum pulchritudo est per peccatum obscurata et rectitudo
<lb/>obliquata, et praecipue diabolum, cuius invidia mors intravit in orbem terrarum,
<lb/>Sap. 3, et de umbrositate eius dicitur Iob 40, 16: «Sub umbra dormit in
<lb/>secreto calami»; et de eius tortuositate dicitur Isai. 27, 1: «Visitabit Dominus in
<lb/>gladio suo duro et grandi et forti super Leviathan serpentem vectem, et super
<lb/>Leviathan serpentem tortuosum et occidet eum». Recte ergo caelos spiritus
<lb/>ornasse dicitur: quia in creaturis quae suum ordinem servaverunt, et divina
<lb/>bonitas clarius resplendet, et decoris ornatus immutatus non est. Recte etiam
<lb/>dicitur coluber tortuosus manu obstetricante eductus: quia in malis relucet
<lb/>etiam divina potentia per hoc quod cohibentur, et divina providentia per hoc
<lb/>quod eorum mala ordinantur in bonum. Et sic patet materia huius secundi libri,
<lb/>in quo de institutione creaturarum agitur, et lapsu per peccatum Angeli vel
<lb/>hominis.
<pb n="vol. 3, p. 24"/>
<lb/><hi rend="bold">IN SECUNDUM SENTENTIARUM, DISCTINTIO 1</hi>
<lb/><hi rend="bold">DIVISIO PRIMAE PARTIS TEXTUS</hi>
<lb/>Dividitur ergo liber iste in partes duas: in prima determinat de creaturis in
<lb/>communi: in secunda determinat de eis in speciali, quantum ad considerationem
<lb/>theologi pertinet. Secunda, dist. 2, ibi: «De angelica itaque natura haec
<lb/>primo consideranda sunt». Prima in duas: in prima determinat de creaturis
<lb/>secundum exitum earum a principio; in secunda determinat de eis secundum
<lb/>ordinem earum in ultimum finem, ibi: «Credamus ergo rerum creatarum... causam
<lb/>non esse nisi bonitatem Creatoris». Prima dividitur in tres: in prima inducit
<lb/>auctoritatem, quae, ostensa veritate omnium, errorem excludit; secundo prosequitur
<lb/>errores, qui per auctoritates confirmantur, ibi: «Plato namque tria initia
<lb/>existimavit»; tertio concludit veritatem, ibi: «Horum ergo et similium errorem
<lb/>Spiritus Sanctus evacuans, veritatisque disciplinam tradens, Deum in principio
<lb/>temporum mundum creasse, et ante tempora aeternaliter extitisse significat».
<lb/>Circa primum duo facit: primo tangit errorem Platonis; secundo errorem
<lb/>Aristotelis, ibi: «Aristoteles vero duo principia dixit»: circa primum facit duo:
<lb/>primo ostendit quomodo per auctoritatem Scripturae refellitur error Platonis,
<lb/>tum propter multitudinem principiorum, tum propter negationem creationis;
<lb/>secundo removet quamdam dubitationem ex dictis, ibi: «Verumtamen sciendum
<lb/>est, haec verba, scilicet creare, facere, agere, et alia huiusmodi, de Deo non
<lb/>posse dici secundum eam rationem qua dicuntur de creaturis».
<pb n="vol. 3, p. 26"/>
<lb/><hi rend="bold">QUAESTIO 1</hi>
<lb/>Ad evidentiam huius partis quaeruntur hic sex: 1. Utrum sit tantum unum primum
<lb/>principium; 2. Utrum ab illo principio res per creationem effluxerunt;
<lb/>3. Utrum tantum ab ipso res per creationem prodierunt, an etiam ab aliquibus
<lb/>principiis secundis; 4. Si non per creationem, utrum alio quolibet modo unum
<lb/>possit esse causa alterius; 5. Utrum res ab aeterno creatae fuerunt; 6. Supposito
<lb/>quod non, quomodo dicitur Deus in principio caelum et terram creasse.
<lb/><hi rend="bold">Utrum sint plura prima principia.</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod sint plura prima principia. Quia, secundum Philosophum,
<lb/>si unum contrariorum fuerit in natura, et reliquum.
<lb/>Sed summum malum est contrarium summo bono, sicut et malum bono.
<lb/>Ergo cum sit quoddam summum bonum, quod est principium primum
<lb/>omnium bonorum, videtur quod sit et unum summum malum, quod est principium primum
<lb/>omnium malorum: et sic erunt duo prima principia.
<lb/>2. Praeterea, omne quod fit, vel ipsum est primum principium, vel est ab aliquo
<lb/>principio, sicut in 2 Physic. dicitur. Sed aliquod malum fit in mundo.
<lb/>Si ergo ipsum non sit primum principium (quia hoc dato, haberetur propositum),
<lb/>oportet quod sit ab aliquo principio. Sed non a bono, quia bonum est
<lb/>destructivum mali, et non causa eius, sicut nec calidum frigidi; et eadem ratione
<lb/>illius mali, si non sit primum principium, erit alterum malum principium primum;
<lb/>non est enim in principiis vel causis procedere in infinitum, ut probatur
<lb/>2 Metaph.. Ergo videtur quod oportet devenire ad primum malum,
<lb/>quod sit principium omnis mali; et sic habetur propositum.
<lb/>3.Si dicas, quod malum non habet principium, sed accidit praeter intentionem
<lb/>alicuius principii agentis. Contra, omne quod accidit praeter intentionem agentis,
<lb/>est casuale, et in paucioribus. Sed malum invenitur ut in pluribus, ut in
<lb/>2 Topic. dicitur. Ergo videtur quod malum sit intentum, et habeat per se
<lb/>principium.
<lb/>4. Praeterea, quae sunt ab uno principio, habent conformitatem ad invicem:
<lb/>quia principiatum imitatur principium. Sed in rebus reperitur magna contrarietas
<lb/>et diversitas. Ergo oportet eam in principia contraria reducere.
<pb n="vol. 3, p. 28"/>
<lb/>5. Praeterea, materia et agens nunquam incidunt in idem, ut in 2 Physic.
<lb/>dicitur: nec etiam agens et forma in idem numero. Sed res habent principia et
<lb/>formalia et materialia et activa; et in singulis est devenire ad unum primum, ut
<lb/>in 2 Metaph. probatur. Ergo oportet ponere multa prima
<lb/>principia.
<lb/>SED CONTRA, omnem multitudinem praecedit unitas: quia pluralitas ex unitate
<lb/>nascitur. Si ergo ponantur plura principia, oportet eis esse prius unum principium.
<lb/>Sed primo non est aliquid prius.Ergo impossibile est ponere plura prima
<lb/>principia.
<lb/>Praeterea, quaecumque conveniunt in aliquo et in alio differunt, oportet esse
<lb/>composita. Sed si ponantur plura prima principia, oportet ea in aliquo convenire,
<lb/>ex quo habent rationem principii; et cum sint plura, in aliquo differre. Ergo
<lb/>oportet ea esse composita. Sed nullum compositum est primum. Ergo impossibile
<lb/>est esse plura prima principia.
<lb/>Praeterea, si essent plura principia prima, aut essent similia, aut contraria.
<lb/>Si similia, aut utrumque per se sufficiens, et sic alterum superflueret; aut utrumque
<lb/>per se insufficiens, sed coniuncta sufficerent ad principiandum res; et sic
<lb/>non essent prima principia: tum quia indigerent coniungente quod esset prius
<lb/>eis: tum quia agerent per aliud additum essentiae, scilicet per coniuntionem
<lb/>ipsam; et nullum tale est principium primum. Si autem sunt contraria, omne
<lb/>autem contrarium destruit et impedit contrarium suum; ergo si sint aequalis
<lb/>potentiae, unum impediet alterum, adeo quod nullus sequetur effectus. Si vero
<lb/>alterum fuerit potentius, omnino destruet alterum. Ergo impossibile est esse
<lb/>plura prima principia.
<lb/><hi rend="bold">Solutio</hi>
<lb/>Respondeo dicendum, quod primum dicitur dupliciter: scilicet primum simpliciter,
<lb/>et primum in genere vel in ordine aliquo. Si secundo modo, sic secundum
<lb/>genera plura causarum sunt plura prima principia, ut materiale primum quod
<lb/>est materia prima, et primum formale, quod est esse, et sic de aliis; et ulterius
<lb/>descendendo ad diversa rerum genera, inveniuntur diversa prima principia in
<lb/>diversis etiam secundum idem genus causae; sicut in liquabilibus prima materia
<lb/>est aqua, et in aridis terra; et in animalibus semen, vel menstruum. Sed primum
<lb/>simpliciter impossibile est esse nisi unum: et hoc tripliciter patet: primo ex ipso
<lb/>ordine universi, cuius partes inveniuntur ad invicem ordinatae esse, quasi partes
<lb/>animalis in toto, quae sibi invicem deserviunt. Talis autem coordinatio plurium
<lb/>non est, nisi unum aliquod intendant. Ergo oportet esse unum summum bonum
<lb/>ultimum, quod ab omnibus est desideratum; et hoc est principium.
<pb n="vol. 3, p. 30"/>
<lb/>Aliter apparet ex ipsa rerum natura. Invenitur enim in omnibus rebus natura
<lb/>entitatis, in quibusdam magis nobilis, et in quibusdam minus; ita tamen quod
<lb/>ipsarum rerum naturae non sunt hoc ipsum esse quod habent: alias esse esset
<lb/>de intellectu cuiuslibet quidditatis, quod falsum est, cum quidditas cuiuslibet rei
<lb/>possit intelligi esse non intelligendo de ea an sit. Ergo oportet quod ab aliquo
<lb/>esse habeant, et oportet devenire ad aliquid cuius natura sit ipsum suum esse;
<lb/>alias in infinitum procederetur; et hoc est quod dat esse omnibus, nec potest
<lb/>esse nisi unum, cum natura entitatis sit unius rationis in omnibus secundum
<lb/>analogiam; unitas enim causati requirit unitatem in causa per se; et haec est
<lb/>via Avicennae.
<lb/>Tertia via est ex immaterialitate ipsius Dei: oportet enim causam moventem
<lb/>caelum esse virtutem non in materia, ut in 8 Physic. probatur.
<lb/>In his autem quae sunt sine materia, non potest esse diversitas, nisi
<lb/>secundum quod natura unius est magis completa et in actu existens quam natura
<lb/>alterius. Ergo oportet quod illud quod venit ad perfectionem complementi et
<lb/>puritatem actus, sit unum tantum, a quo proficiscatur omne illud quod potentiae
<lb/>admixtum est: quia actus praecedit potentiam, et complementum diminutum;
<lb/>ut in 9 Metaph. probatur.
<lb/>Circa hoc tamen tripliciter est erratum. Quidam enim, ut primi naturales, non
<lb/>posuerunt nisi causam materialem: unde qui ex eis plura principia materialia
<lb/>posuit, plura principia simpliciter dixit prima. Quidam vero cum causa materiali
<lb/>posuerunt etiam causam agentem, et dixerunt duo contraria esse prima
<lb/>agentia, scilicet Empedocles, ut amicitiam et litem: et huic
<lb/>consonat opinio Pythagorae, qui divisit omnia entia in duos
<lb/>ordines, et unum ordinem reduxit in bonum, sicut in principium, et alterum in
<lb/>malum: et exinde pullulavit haeresis Manichaeorum, qui ponunt duos deos,
<lb/>unum creatorem bonorum, invisibilium, incorporalium, novi Testamenti;
<lb/>alium creatorem visibilium, corporalium, veteris
<lb/>Testamenti. Tertius error fuit eorum qui posuerunt agens et materiam, sed
<lb/>agens non esse principium materiae, quamvis sit unum tantum agens: et haec
<lb/>est opinio Anaxagorae et Platonis (in Phaedone, Timaeo, et Parmenide clarius):
<lb/>nisi quod Plato superaddidit tertium principium, scilicet ideas separatas
<lb/>a rebus, quas exemplaria dicebat; et nullam esse causam alterius; sed per haec
<lb/>tria causari mundum, et res ex quibus mundus constat.
<lb/>AD OBIECTA
<lb/>Ad primum ergo dicendum, quod summum malum non contrariatur summo
<lb/>bono secundum rem, sed solum secundum vocem, propter duo.Primo, quia
<lb/>summum malum esse non potest: nihil enim est adeo malum in quo non sit aliquid
<lb/>boni, ad minus esse; et ideo dicit Philosophus, quod si esset
<lb/>adeo perfectum malum quod proveniret ex corruptione omnium circumstantiarum,
<lb/>nec seipsum sustinere posset. Secundo, quia illi bono quod nullo modo
<pb n="vol. 3, p. 32"/>
<lb/>potest auferri vel minui, nihil opponitur privative vel contrarie: unde nec ipsum
<lb/>particulare malum opponitur summo bono directe, sed particulari bono, quod
<lb/>per ipsum privatur. Et dico aliquid directe opponi alteri, quando opponitur ei
<lb/>secundum quod huiusmodi; sicut nigredo manus opponitur albedini manus
<lb/>directe; sed indirecte opponitur etiam albedini parietis, non in quantum est
<lb/>nigredo vel albedo huius, sed inquantum est albedo simpliciter: per quem
<lb/>modum cuilibet bono quodlibet malum opponitur, non secundum propriam
<lb/>rationem huius vel illius, sed secundum communem rationem boni et mali: et
<lb/>sic si malum summo bono opponatur, hoc erit indirecte: quia non opponitur ei
<lb/>inquantum est tale bonum, sed inquantum bonum.
<lb/>Ad secundum dicendum, quod malum non habet causam nisi per accidens
<lb/>dupliciter. Primo modo scilicet, secundum quod agens per accidens dicitur
<lb/>respectu eius quod accidit praeter intentionem agentis, quia omne agens agit
<lb/>propter finem, et intendit bonum quod est finis, et nulla privatio est intenta, sed
<lb/>sequitur ex forma inducta cui adiungitur: ignis enim non intendit a materia privare
<lb/>formam aeris, sed inducere formam propriam; sed inducendo formam propriam,
<lb/>privat formam aeris; similiter peccator intendit dulcedinem, quae est
<lb/>bonum alicuius partis eius, scilicet concupiscibilis, et non intendit privationem
<lb/>gratiae. Secundo, sicut dicitur agens per accidens, removens prohibens: prohibens
<lb/>enim privationem est forma vel res aliqua. Unde qui removet illam rem,
<lb/>dicitur causare privationem; sicut qui extinguit candelam vel exportat ex domo,
<lb/>dicitur causare tenebras. Quod ergo dicitur, quod omne quod est, vel est principium
<lb/>vel a principio, intelligendum est de illis quae sunt aliquid in re; sed
<lb/>malum est privatio quaedam, et non nominat naturam aliquam positive.
<lb/>Ad tertium dicendum, quod si loquamur de malo naturae, malum potest considerari
<lb/>vel respectu totius naturae, vel respectu alicuius particularis agentis in
<lb/>natura. Si respectu totius naturae, sic constat quod malum est valde in paucioribus,
<lb/>quia non potest esse nisi in generabilibus et corruptibilibus, quorum congregatio
<lb/>est parvae quantitatis respectu totius caeli, in quo nullum malum accidit.
<lb/>Si autem consideretur respectu alicuius particularis agentis in natura, constat
<lb/>quod actio eius semper est secundum debitum naturae suae, nisi aliquando
<lb/>impediatur, et hoc est raro; et ex tali impedimento accidit malum in natura eius,
<lb/>sicut apparet in partubus monstruosis. Si autem loquamur de malo culpae,
<lb/>quod invenitur in eo quod non determinatur ad unam actionem, sicut omnia
<lb/>quae agunt ex libertate voluntatis; aut hoc est plurium naturarum, aut unius
<lb/>tantum. Si est unius naturae, sicut in Angelis, sic constat quod in pluribus est
<lb/>consecuta operatio recta secundum convenientiam naturae ipsorum, et peccatum
<lb/>ipsorum fuit ut in paucioribus. Si autem est plurium naturarum, sicut est
<lb/>homo, qui est compositus ex natura intellectuali et sensitiva, potest considerari
<pb n="vol. 3, p. 34"/>
<lb/>dupliciter. Vel secundum totam naturam speciei; et sic oportet quod in pluribus
<lb/>actio eius procedat secundum illam naturam cuius actio est multiplicior, et
<lb/>circa bona magis manifesta nobis; et quia naturae sensitivae actio est circa
<lb/>delectabilia sensus, quae magis multiplicantur quam delectabile rationis, quod
<lb/>est etiam magis occultum nobis, qui cognitionem a sensu accipimus; ideo plures
<lb/>sequuntur operationes illas; et ex hoc contingit malum ipsi homini, non
<lb/>inquantum est homo; quia non est homo secundum quod habet sensum, sed
<lb/>secundum quod habet rationem. Vel potest considerari aliquod individuum
<lb/>illius speciei; et sic contingit quod aliquis per voluntatem determinatur ad
<lb/>sequendum operationes ipsius rationis per habitum virtutis; et tunc ut in pluribus
<lb/>bene operatur, et deficit ut in paucioribus: sed quando adhaeret alteri naturae,
<lb/>efficitur quasi alius, ut dicitur in 9 Ethic.: unde tunc est iudicium de
<lb/>ipso sicut de aliis animalibus, in quibus est natura sensitiva tantum: quia in
<lb/>pluribus operabitur bonum sibi quantum ad id quod factus est, ut leo per crudelitatem,
<lb/>vel canis per iram, sus per luxuriam, et sic de aliis, ut dicit Boetius.
<lb/>Unde constat quod malum est in paucioribus, sive comparetur
<lb/>ad principium totius naturae, sive ad aliquod agens particulare.
<lb/>Ad quartum dicendum, quod res habent contrarietatem ad invicem quantum ad
<lb/>proximos effectus, sed tamen concordant etiam contraria in ultimo fine ad quem
<lb/>ordinantur secundum harmoniam quam constituunt, sicut patet etiam in mixto
<lb/>quod componitur etiam ex contrariis; et ex hoc sequitur quod agentia proxima
<lb/>sunt contraria, licet agens primum sit unum: quia iudicium de agente et fine est
<lb/>idem, cum hae duae causae in idem incidant.
<lb/>Ad quintum dicendum, quod quamvis Deus nullo modo sit materia, nihilominus
<lb/>tamen ipsum esse, quod materia habet imperfectum, prout dicitur ens in potentia,
<lb/>habet a Deo, et reducitur in ipsum sicut in principium. Similiter et forma,
<lb/>quae pars est rei, est similitudo agentis primi fluens ab ipso. Unde omnes formae
<lb/>reducuntur in primum agens sicut in principium exemplare. Et sic patet
<lb/>quod est unum primum principium simpliciter, quod est primum agens, et exemplar,
<lb/>et finis ultimus.
<lb/>ARTICULUS 2
<lb/><hi rend="bold">Utrum aliquid possit exire ab eo per creationem.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod per creationem nihil a Deo possit exire in esse. Omne enim
<lb/>quod fit possibile erat prius fieri: quia si non possibile erat fieri, et necesse non
<lb/>fieri ab aequipollenti, et ita factum non esset. Sed quidquid est possibile fieri
<lb/>vel moveri, est possibile per potentiam passivam; quae, cum non sit ens per se
<lb/>existens, oportet quod sit in aliquo ente, quod est in potentia ad aliquid. Sed
<pb n="vol. 3, p. 36"/>
<lb/>nihil est ens in potentia ad aliquid, quin etiam ad aliquid sit in actu. Ergo omne
<lb/>quod fit, fit ex aliquo ente in actu praeexistente. Sed nullum tale creatur: quia
<lb/>creare est ex nihilo aliquid facere, ut in littera dicitur. Ergo nihil a Deo potest
<lb/>creari.
<lb/>2. Praeterea, in omni mutatione est aliquid ex quo est mutatio per se: quia
<lb/>omnis mutatio est inter duos terminos. Sed illud ex quo per se fit aliquid, oportet
<lb/>remanere in eo quod fit vel secundum totum, si fit ex eo sicut ex materia, ut
<lb/>cultellus ex ferro; vel secundum aliquid eius, scilicet secundum materiam, ut si
<lb/>dicatur totum fieri ex toto, ut caro fit ex cibo: ex albedine enim non dicitur fieri
<lb/>nigredo nisi per accidens, idest post albedinem, sicut etiam ex nocte dicitur
<lb/>fieri dies.Si ergo dicatur ens fieri ex non ente, oportet quod non ens, vel aliqua
<lb/>pars eius, cum tamen partem non habeat, maneat in ente, et quod sit simul ens
<lb/>et non ens, quod est impossibile. Ergo omne quod fit, fit ex ente aliquo: ergo
<lb/>videtur quod impossibile est aliquid a Deo creari.
<lb/>3. Praeterea, nullum permanens simul fit et factum est: quia dum fit, non est; et
<lb/>um factum est, est: non autem simul est et non est. Si ergo aliqua res permanens
<lb/>fiat a Deo, oportet quod fieri sit ante suum esse. Sed factio, cum sit accidens,
<lb/>non potest esse sine subiecto. Ergo oportet quod omne quod fit, fiat ex
<lb/>aliquo in quo sit factio sicut in subiecto. Sed nullum tale creatur. Ergo nihil per
<lb/>creationem fieri potest.
<lb/>4. Praeterea, si creatio est aliquid, cum non sit substantia, oportet quod sit
<lb/>accidens. Omne autem accidens est in aliquo subiecto, non autem potest esse in
<lb/>ipso creato sicut in subiecto: quia hoc est terminus eius: sic enim creatum creatione
<lb/>esset prius, inquantum est subiectum eius, et posterius, inquantum est terminus.
<lb/>Ergo oportet quod sit in aliqua materia, ex qua creatum fiat; et hoc est
<lb/>contra rationem creationis. Ergo creatio nihil est.
<lb/>5. Praeterea, si creatio aliquid est, aut est creator, vel creatura. Sed non creator;
<lb/>quia sic esset ab aeterno, et ita creaturae ab aeterno. Ergo est creatura.
<lb/>Sed omnis creatura aliqua creatione creatur, et sic creationis est creatio in infinitum;
<lb/>quod est impossibile, ut patet ex 5 Physic., ubi dicitur quod
<lb/>actionis non est actio in infinitum. Ergo impossibile est creationem esse.
<lb/>SED CONTRA est quod dicitur Genesis 1: «In principio creavit Deus caelum et
<lb/>terram».
<lb/>Praeterea, omne agens agit secundum id quod est in actu. Sed quod est secundum
<lb/>aliquid sui in actu, et secundum aliquid in potentia, efficit rem secundum
<lb/>aliquid sui, scilicet inducendo formam in materiam. Ergo cum primum ens, scilicet
<lb/>Deus, sit actus sine permixtione potentiae, videtur quod totam rem efficere
<lb/>possit, secundum totam substantiam eius. Hoc autem est creare. Ergo videtur
<lb/>quod Deus creare possit.
<pb n="vol. 3, p. 38"/>
<lb/>Respondeo quod creationem esse, non tantum fides tenet, sed etiam ratio
<lb/>demonstrat.Constat enim quod omne quod est in aliquo genere imperfectum,
<lb/>oritur ab eo in quo primo et perfecte reperitur natura generis: sicut patet de
<lb/>calore in rebus calidis ab igne. Cum autem quaelibet res, et quidquid est in re,
<lb/>aliquo modo esse participet, et admixtum sit imperfectioni, oportet quod omnis
<lb/>res, secundum totum id quod in ea est, a primo et perfecto ente oriatur. Hoc
<lb/>autem creare dicimus, scilicet producere rem in esse secundum totam suam substantiam.
<lb/>Unde necessarium est a primo principio omnia per creationem procedere.
<lb/>Sciendum est autem, quod ad rationem creationis pertinent duo. Primum est ut
<lb/>nihil praesupponat in re quae creari dicitur: unde in hoc ab aliis mutationibus
<lb/>differt, quia generatio praesupponit materiam quae non generatur, sed per
<lb/>generationem completur in actum formae transmutata; in reliquis vero mutationibus
<lb/>praesupponitur subiectum, quod est ens completum; unde causalitas
<lb/>generantis vel alterantis non sic se extendit ad omne illud quod in re invenitur;
<lb/>sed ad formam, quae de potentia in actum educitur: sed causalitas creantis se
<lb/>extendit ad omne id quod est in re; et ideo creatio ex nihilo dicitur esse, quia
<lb/>nihil est quod creationi praeexistat, quasi non creatum. Secundum est, ut in re
<lb/>quae creari dicitur, prius sit non esse quam esse: non quidem prioritate temporis
<lb/>vel durationis, ut prius non fuerit et postmodum sit; sed prioritate naturae,
<lb/>ita quod res creata si sibi relinquatur, consequatur non esse, cum esse non
<lb/>habeat nisi ex influentia causae superioris. Prius enim unicuique inest naturaliter
<lb/>quod non ex alio habet, quam quod ab alio habet: et ex hoc differt creatio a
<lb/>generatione aeterna: sic enim non potest dici quod Filius Dei si sibi relinquatur,
<lb/>non habeat esse, cum recipiat a Patre illud idem esse quod est Patris, quod
<lb/>est esse absolutum, non dependens ab aliquo. Et secundum ista duo creatio
<lb/>dupliciter dicitur esse ex nihilo. Tum ita quod negatio neget ordinem creationis
<lb/>importatae per hanc praepositionem ex, ad aliquid praeexistens, ut dicatur esse
<lb/>ex nihilo, quia non ex aliquo praeexistenti; et hoc quantum ad primum. Tum ita
<lb/>quod remaneat ordo creationis ad nihil praeexistens, ut affirmatus; ut dicatur
<lb/>creatio esse ex nihilo, quia res creata naturaliter prius habet non esse quam
<lb/>esse; et si haec duo sufficiant ad rationem creationis, sic creatio potest demonstrari,
<lb/>et sic Philosophi creationem posuerunt. Si autem accipiamus tertium
<lb/>oportere ad rationem creationis, ut scilicet etiam duratione res creata prius non
<lb/>esse quam esse habeat, ut dicatur esse ex nihilo, quia est tempore post nihil, sic
<lb/>creatio demonstrari non potest, nec a Philosophis conceditur; sed per fidem
<lb/>supponitur.
<pb n="vol. 3, p. 40"/>
<lb/>AD OBIECTA
<lb/>Ad primum ergo dicendum, quod secundum Avicennam,
<lb/>duplex est agens: quoddam naturale quod est agens per motum, et quoddam
<lb/>divinum quod est dans esse, ut dictum est. Et similiter oportet accipere duplex
<lb/>actum vel factum: quoddam per motum agentis naturalis; et omne tale «fieri»
<lb/>oportet quod praecedat tempore potentia non tantum activa, sed etiam passiva:
<lb/>quia motus est actus existentis in potentia. Quoddam vero est factum, inquantum
<lb/>recipit esse ab agente divino sine motu: et si istud factum sit novum, oportet
<lb/>quod praecedat esse eius natura et duratione potentia activa et non passiva:
<lb/>et ab activa potentia tale factum dicitur possibile fieri. Si autem non sit novum,
<lb/>tunc potentia activa non praecedit duratione, sed natura.
<lb/>Ad secundum dicendum, quod creatio non est factio quae sit mutatio proprie
<lb/>loquendo; sed est quaedam acceptio esse. Unde non oportet quod habeat ordinem
<lb/>essentialem nisi ad dantem esse; et sic non est ex non esse, nisi inquantum
<lb/>est post non esse, sicut nox ex die.
<lb/>Ad tertium dicendum, quod nulla res permanens potest simul fieri et facta esse,
<lb/>si fieri proprie sumatur; sed quaedam sunt quae significant ipsum factum per
<lb/>modum fieri, sicut cum dicitur motus terminari: simul enim terminatur et terminatum
<lb/>est, et similiter simul illuminatur et illuminatum est, eo quod illuminatio
<lb/>est terminus motus, ut in 4 Physic. Commentator dicit; et similiter etiam forma
<lb/>substantialis simul recipitur et recepta est; et similiter aliquid simul creatur et
<lb/>creatum est.
<lb/>Et si obiiciatur, quod ante omne factum esse, est omne fieri proprie acceptum;
<lb/>dico, quod verum est in omnibus quae fiunt per motum, sicut generatio sequitur
<lb/>motum alterationis, et illuminatio motum localem; non autem sic est in creatione,
<lb/>ut dictum est.
<lb/>Ad quartum dicendum, quod creatio potest sumi active et passive. Si sumatur
<lb/>active, cum creatio significet operationem divinam, quae est essentia eius cum
<lb/>relatione quadam; sic creatio est substantia divina. Si autem sumatur passive,
<lb/>sic est quoddam accidens in creatura, et sic significat quamdam rem, non quae
<lb/>sit in praedicamento passionis, proprie loquendo, sed quae est in genere relationis,
<lb/>et est quaedam habitudo habentis esse ab alio consequens operationem
<lb/>divinam: et sic non est inconveniens quod sit in ipso creato quod educitur per
<lb/>creationem, sicut in subiecto; sicut filiatio in Petro, inquantum recipit naturam
<lb/>humanam a patre suo, non est prior ipso Petro; sed sequitur actionem et
<lb/>motum, quae sunt priora. Habitudo autem creationis non sequitur motum, sed
<lb/>actionem divinam tantum, quae est prior quam creatura.
<pb n="vol. 3, p. 42"/>
<lb/>Ad quintum dicendum, quod, ut prius dictum est, in 1, dist. 30, art. 3, quando
<lb/>creatura refertur ad Creatorem, relatio realiter fundatur in creatura, et in Deo
<lb/>secundum rationem tantum: unde ipsa relatio importata in nomine creationis
<lb/>non ponit aliquid in Creatore, sed in creato tantum. Non tamen oportet quod
<lb/>alia creatione creetur: quia illud quod est relatio per essentiam, non refertur ad
<lb/>aliud alia relatione media, ut etiam in 1 dictum est, dist. 26, art. 3, nisi secundum
<lb/>rationem; et huiusmodi relationes, quae secundum rationem tantum sunt,
<lb/>non est impossibile in infinitum multiplicari.
<lb/>ARTICULUS 3
<lb/><hi rend="bold">Utrum creare conveniat aliis quam Deo.</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod creare etiam conveniat aliis quam Deo. Omne enim quod non
<lb/>producitur in esse per generationem, si de novo fiat, creatur. Sed anima rationalis
<lb/>non exit in esse per generationem. Ergo a quocumque fit, creatur. Sed
<lb/>anima rationalis exit in esse virtute intelligentiarum; unde Plato inducit Deum
<lb/>secundis diis dicentem: «Fenus quod credidistis ad vos recipite»; et loquitur de
<lb/>anima rationali. Et similiter in libro de Causis dicitur, quod creata est
<lb/>anima mediante intelligentia. Ergo videtur quod Angeli: vel intelligentiae, creare
<lb/>possint.
<lb/>2. Praeterea, cuiuscumque dignitatis creatura est capax, haec ab eo sibi communicatur
<lb/>qui summe liberalis est. Sed potentia creandi communicabilis est
<lb/>creaturae, ut infra, in 4, dist. 5, Magister dicit. Ergo videtur quod alicui creaturae
<lb/>sit communicatum quod creet.
<lb/>3. Praeterea, quanto aliquid magis resistit agenti, difficilius est ab eo aliquid
<lb/>fieri. Sed contrarium est magis resistens quam non ens simpliciter. Ergo difficilius
<lb/>est aliquid fieri ex contrario, quam ex non ente. Sed agens naturale facit
<lb/>contrarium ex contrario. Ergo videtur quod etiam ex non ente simpliciter aliquid
<lb/>facere possit, et sic potest creare.
<lb/>4. Praeterea, secundum quod res exeunt a Deo, ita etiam ordinantur in ipsum.
<lb/>Sed secundum Dionysium in pluribus locis, lex
<lb/>Divinitatis est ut nunquam ultima reducantur in finem nisi per media. Ergo videtur
<lb/>quod etiam ultima entium non immediate a Deo creentur, sed a causis mediis.
<lb/>5. Praeterea, in causatum causae secundae nunquam agit causa prima, nisi
<lb/>secundum quod agit in ipsa causa secunda agente. Sed Deus, qui est causa
<lb/>prima omnium rerum, cuiuslibet rei creator est. Ergo et quaelibet causa secunda,
<lb/>n qua Deus operando creat, creatrix dici debet; et sic creare non tantum
<lb/>Deo convenit.
<pb n="vol. 3, p. 44"/>
<lb/>SED CONTRA, Damascenus anathematizat omnes qui
<lb/>dicunt Angelos aliquid creare: de quibus tamen magis videtur quam de aliis.
<lb/>Ergo videtur quod creare solius Dei sit.
<lb/>Praeterea, ens et non ens simpliciter in infinitum distant. Sed movere per
<lb/>distantiam infinitam est potentiae infinitae, qualis est sola divina potentia. Ergo
<lb/>solius eius creare est.
<lb/><hi rend="bold">Solutio</hi>
<lb/>Respondeo dicendum, quod circa hoc est triplex opinio. Quidam enim Philosophi
<lb/>posuerunt quod a prima causa immediate est unum primum causatum, a
<lb/>quo postmodum sunt alia, et sic deinceps; unde posuerunt, unam intelligentiam
<lb/>causari mediante alia, et animam mediante intelligentia, et corporalem naturam
<lb/>mediante spirituali: quod pro haeresi condemnatur: quia haec opinio
<lb/>honorem qui Deo debetur, creaturae attribuit; unde propinqua est ad trahendum
<lb/>in idolatriam.
<lb/>Unde alii dixerunt, quod creatio nulli creaturae convenit, nec etiam communicabilis
<lb/>est; sicut nec esse infinitae potentiae, quam exigit creationis opus.
<lb/>Alii dixerunt creationem nulli creaturae communicatam esse, communicari
<lb/>tamen potuisse: quod Magister asserit, in 4 lib., dist. 5, in fine.
<lb/>Utraque autem harum ultimarum opinionum videtur mihi secundum aliquid
<lb/>vera esse. Cum enim de ratione creationis sit ut non praeexistat aliquid sibi, ad
<lb/>minus secundum naturae ordinem, hoc potest accipi vel ex parte creantis, vel ex
<lb/>parte creati. Si ex parte creantis, sic dicitur illa actio esse creatio quae non firmatur
<lb/>super actione alicuius causae praecedentis; et sic est actio tantum causae
<lb/>primae: quia omnis actio secundae causae firmatur super actione causae
<lb/>primae. Unde sicut non potest communicari alicui creaturae quod sit causa
<lb/>prima; ita non potest communicari sibi quod sit creans. Si autem sumatur ex
<lb/>parte creati, sic illius proprie est creatio cui non praeexistat aliquid in re, et
<lb/>hoc est esse. Unde dicitur in lib. de Causis, quod prima rerum creatarum
<lb/>est esse; et alibi in eodem lib. dicitur, quod esse est per creationem,
<lb/>et aliae perfectiones superadditae per informationem, et in compositis
<lb/>praecipue illud esse quod est primae partis, scilicet materiae; et ex parte ista
<lb/>accipiendo creationem, potuit communicari creaturae, ut per virtutem causae
<lb/>primae operantis in ipsa, aliquod esse simplex, vel materia produceretur: et
<lb/>hoc modo Philosophi posuerunt intelligentias creare, quamvis sit haereticum.
<pb n="vol. 3, p. 46"/>
<lb/>AD OBIECTA
<lb/>Ad primum ergo dicendum, quod in hoc auctoritates Philosophorum non sunt
<lb/>recipiendae: quia in hoc erraverunt. Possent tamen exponi hoc modo omnes
<lb/>illae auctoritates, ut dicerentur creare animas, inquantum per motum orbium
<lb/>disponuntur corpora ad animae receptionem; sed hoc non est de intentione
<lb/>eorum.
<lb/>Ad secundum dicendum, quod quidquid est communicabile creaturae, de hoc
<lb/>quod est pertinens ad perfectionem naturae eius, communicatur sibi; non autem
<lb/>est verum de perfectionibus secundis; sicut non omnis homo qui receptibilis est
<lb/>regiae dignitatis, a Deo factus est Rex; et sic etiam est de auctoritate creandi,
<lb/>secundum illos qui dicunt, quod creatio potuit creaturae communicari.
<lb/>Ad tertium dicendum, quod resistens contrarium non facit difficultatem in agendo,
<lb/>nisi inquantum elongat potentiam ab actu: quia unum contrariorum quanto
<lb/>est magis intensum, tanto potentia est magis remota ab actu: et ideo quod aliquid
<lb/>fiat ex non ente, simpliciter est maioris virtutis quam quod fiat ex contrario:
<lb/>quia in non ente simpliciter nulla potentia remanet.
<lb/>Ad quartum dicendum, quod quamvis ad ultimum finem reducantur ultima per
<lb/>media; nunquam tamen influentia ultimi finis alicui mediorum communicatur,
<lb/>ita scilicet ut sit ultimum desideratum; et sic etiam nunquam influentia primi
<lb/>agentis, quae est creatio, alicui secundorum principiorum communicari potest.
<lb/>Ad quintum dicendum, quod agens proximum, ut generans, non operatur in hac
<lb/>re generata, nisi educendo de potentia materiae formam. Sed operatio causae
<lb/>primae est etiam in creando ipsam materiam: et ideo agens naturale proximum
<lb/>est tantum generans hanc rem; sed agens primum et divinum est creans; et ex
<lb/>hoc patet quod sicut operatio artis fundatur super operationem naturae,
<lb/>inquantum natura praeparat arti materiam; ita et operatio naturae fundatur
<lb/>supra creationem, inquantum ministrat naturae materiam.
<lb/>ARTICULUS 4
<lb/><hi rend="bold">Utrum aliquid aliud a Deo efficiat aliquam rem.</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod nihil aliud efficiat aliquam rem nisi Deus. Agens enim quod
<lb/>agit sine medio, est perfectius quam illud quod medio indiget in sua actione.
<lb/>Sed Deus est agens perfectissimum. Ergo videtur quod omnia nullo mediante
<lb/>producat.
<pb n="vol. 3, p. 48"/>
<lb/>2. Praeterea, inter alias creaturas Angeli sunt nobiliores. Sed efficientia rerum
<lb/>non attribuitur Angelis; unus enim Angelus non est causa alterius, nec est iterum
<lb/>causa corporalis creaturae. Ergo videtur quod multo minus aliae creaturae
<lb/>sint causae quorumdam.
<lb/>3. Praeterea, idem specie non producitur a diversis agentibus secundum speciem.
<lb/>Sed prima individua omnium specierum immediate a Deo creata sunt,
<lb/>supposito quod mundus non fuerit semper. Ergo videtur quod nihil possit producere
<lb/>aliquid simile sibi secundum speciem.
<lb/>4. Praeterea, illud quod non est ex aliqua materia, non potest fieri nisi per
<lb/>creationem. Sed formae et accidentia non habent materiam partem sui; vel esset
<lb/>in infinitum abire. Ergo non possunt fieri nisi per creationem. Inde sic.
<lb/>Omnis causa efficiens alicuius rei dat sibi formam, vel substantialem, vel accidentalem.
<lb/>Sed huiusmodi non producuntur nisi per creationem. Ergo nihil potest
<lb/>esse causa efficiens alicuius rei nisi creator, qui tantum Deus est, ut dictum
<lb/>est.
<lb/>5. Praeterea, causa efficiens nunquam est deficientior quam effectus. Sed agentia
<lb/>naturalia non agunt nisi per qualitates activas, quae sunt accidentia: quod
<lb/>probatur ex hoc quod non est possibile aliquid esse formam substantialem in
<lb/>uno, et accidentalem in altero; unde calor, qui est accidens hominis, non potest
<lb/>esse forma substantialis ignis; et sic de aliis. Ergo nullum agens naturae producit
<lb/>aliquam formam substantialem; et sic idem quod prius.
<lb/>CONTRA, secundum Damascenum, cuiuslibet rei est propria
<lb/>operatio. Sed omnis res quae habet propriam operationem activam, sua operatione
<lb/>est causa alicuius. Ergo videtur quod ignis calefaciendo sit causa caloris,
<lb/>et sic de aliis.
<lb/>Praeterea, si Deus immediate causaret omnia, una res non dependeret ab alia,
<lb/>sicut causatum a causa; et sic res non magis fieret ab uno quam ab alio. Sed
<lb/>videmus ad sensum quod non fit quodlibet ex quolibet, sed ex semine hominis
<lb/>semper generatur homo. Ergo semen patris est causa effectiva filii.
<lb/><hi rend="bold">Solutio</hi>
<lb/>Respondeo dicendum, quod circa hanc quaestionem sunt tres positiones.
<lb/>Quarum una est, quod Deus immediate operetur omnia, ita quod nihil aliud est
<lb/>causa alicuius rei; adeo quod dicunt quod ignis non calefacit, sed Deus; nec
<lb/>manus movetur, sed Deus causat eius motum, et sic de aliis. Sed haec positio
<lb/>stulta est: quia ordinem tollit universi, et propriam operationem a rebus, et
<lb/>destruit iudicium sensus. Secunda positio est quorumdam Philosophorum, qui
<pb n="vol. 3, p. 50"/>
<lb/>ut proprias operationes rerum sustineant, Deum immediate omnia creare
<lb/>negant; sed dicunt, quod immediate est causa primi creati, et illud est causa
<lb/>alterius, et sic Deinceps. Sed haec opinio erronea est: quia secundum fidem non
<lb/>ponimus Angelos creatores, sed solum Deum creatorem omnium visibilium et
<lb/>invisibilium. Tertia positio est, quod Deus immediate omnia operatur, et quod
<lb/>res singulae proprias operationes habent, per quas causae proximae rerum
<lb/>sunt, non tamen omnium, sed quorumdam: quia enim, ut dictum est, secundum
<lb/>fidem non ponitur creatura aliqua aliam in esse producere per creationem, nec
<lb/>virtute propria nec aliena; ideo omnium illorum quae per creationem in esse
<lb/>exeunt, solus Deus immediate causa est.
<lb/>Huiusmodi autem sunt quae per motum in esse exire non possunt, nec per generationem.
<lb/>Primo propter simplicitatem essentiae suae, in qua subsistunt: quia
<lb/>omne quod generatur, oportet esse compositum ex materia et forma; unde nec
<lb/>Angeli nec animae rationales possunt generari, sed solum creari; secus autem
<lb/>de aliis formis, quae etiam si sint simplices, non tamen habent esse absolutum,
<lb/>cum non sint subsistentes; unde exitus in esse non debetur eis, sed composito
<lb/>habenti talem formam, quod per se generari dicitur, quasi per se esse habens.
<lb/>Formae vero praedictae non dicuntur generari nisi per accidens: et eadem
<lb/>ratione materia prima, quae generationi substat, propter sui simplicitatem non
<lb/>generatur, sed creatur. Secundo, propter elongationem a contrarietate, ut corpora
<lb/>caelestia: omne enim quod generatur, generatur ex contrario. Tertio,
<lb/>propter necessitatem generantis similis in specie generato: propter quod primae
<lb/>hypostases immediate a Deo creatae sunt: ut primus homo, primus leo, et
<lb/>sic de aliis: non enim homo generari potest nisi ab homine.
<lb/>Aliter autem est de illis rebus ad quarum generationem non requiritur agens
<lb/>simile in specie, sed sufficit virtus caelestis cum qualitatibus activis et passivis,
<lb/>ut quae ex putrefactione generantur. Aliorum vero quae per motum et generationem
<lb/>producuntur, creatura causa esse potest, vel ita quod habeat causalitatem
<lb/>supra totam speciem, sicut sol est causa in generatione hominis vel leonis;
<lb/>vel ita quod habeat causalitatem ad unum individuum speciei tantum, sicut
<lb/>homo generat hominem, et ignis ignem. Horum tamen causa etiam Deus est,
<lb/>magis intime in eis operans quam aliae causae moventes: quia ipse est dans
<lb/>esse rebus. Causae autem aliae sunt quasi determinantes illud esse. Nullius
<lb/>enim rei totum esse ab aliqua creatura principium sumit, cum materia a Deo
<lb/>solum sit; esse autem est magis intimum cuilibet rei quam ea per quae esse
<lb/>determinatur; unde et remanet, illis remotis, ut in libro de Causis dicitur.
<lb/>Unde operatio Creatoris magis pertingit ad intima rei quam operatio causarum
<lb/>secundarum: et ideo hoc quod creatum est causa alii creaturae, non
<lb/>excludit quin Deus immediate in rebus omnibus operetur, inquantum virtus sua
<lb/>est sicut medium coniungens virtutem cuiuslibet causae secundae cum suo
<lb/>effectu: non enim virtus alicuius creaturae posset in suum effectum, nisi per virtutem
<pb n="vol. 3, p. 52"/>
<lb/>Creatoris, a quo est omnis virtus, et virtutis conservatio, et ordo ad effectum;
<lb/>quia, ut in libro de Causis dicitur, causalitas causae secundae firmatur
<lb/>per causalitatem causae primae.
<lb/>AD OBIECTA
<lb/>Ad primum ergo dicendum, quod non est ex indigentia Dei quod causis aliis
<lb/>indiget ad creandum, sed ex bonitate ipsius, qui etiam dignitatem causandi aliis
<lb/>conferre voluit.
<lb/>Ad secundum dicendum, quod si ponamus secundum quorumdam opinionem
<lb/>Angelos deservire Deo in motibus orbium, constat quod Angeli causa erunt
<lb/>generationis et corruptionis per motum orbium: et ista causalitas in omnes
<lb/>retorquebitur, quamvis non omnes circa hoc ministerium occupentur: quia
<lb/>secundum Dionysium, superiores Angeli inferiores illuminant
<lb/>de ministeriis per eos exequendis. Si autem hoc non supponitur, potest dici
<lb/>quod ex hoc quod Angeli sunt nobiliores, non sequitur quod habeant hanc
<lb/>dignitatem, quae est causare generationem et corruptionem in rebus; sed aliam
<lb/>multo digniorem, quae consistit in Dei cognitione.
<lb/>Ad tertium dicendum, quod non potest idem effectus secundum speciem esse a
<lb/>diversis agentibus immediatis, habentibus operationes determinatas ad determinatos
<lb/>effectus, sicut ab arte et natura. Sed Deus non habet operationem
<lb/>determinatam ad aliquem effectum; immo una sola operatione potest omnes
<lb/>effectus quos vult producere. Unde eumdem effectum specie quem natura producit,
<lb/>Deus potest sine natura operante facere.
<lb/>Ad quartum dicendum, quod circa exitum rerum in esse per generationem fuit
<lb/>triplex opinio. Prima fuit ponentium latitationem, scilicet Anaxagorae ,
<lb/>qui ponebat omnia in omnibus, et generationem fieri per abstractionem;
<lb/>et sic non ponebat veram generationem, quae est per hoc quod nova
<lb/>forma substantialis acquiritur materiae: et in hunc defectum incidit omnis opinio
<lb/>antiquorum, qui non ponebant veram generationem, sed generationem esse
<lb/>vel per congregationem et segregationem, vel per alterationem tantum: et hoc
<lb/>contingebat eis, quia non ponebant causam formalem, sed vel materialem tantum,
<lb/>vel cum hac etiam agentem. Alia opinio huic contraria fuit Platonis
<lb/>qui posuit, formas separatas, quas vocavit ideas,
<lb/>esse inducentes formas in materiis: et quasi ad hanc opinionem reducitur opinio
<lb/>Avicennae, qui dicit quod omnes formae sunt ab intelligentia,
<lb/>et agens naturale non est nisi praeparans materiam ad receptionem formae;
<lb/>et ista opinio procedit ex hoc quod vult unumquodque generari ex suo
<lb/>simili, quod frequenter non invenitur in rebus naturalibus; sicut in his quae per
<lb/>putrefactionem fiunt; et etiam quia ponebat fieri per se terminari ad formam; et
<lb/>hoc non potest esse, quia per se fieri terminatur ad hoc quod habet esse, quod
<lb/>est terminus factionis; et hoc est tantum compositum, non forma neque materia;
<pb n="vol. 3, p. 54"/>
<lb/>unde forma, non nisi per accidens generatur. Tertia est Aristotelis,
<lb/>media inter has, scilicet quod omnes formae sunt in
<lb/>potentia in materia prima, non autem actu sicut ponentes latitationes dixerunt:
<lb/>et agens naturale agit non formam, sed compositum, reducendo materiam de
<lb/>potentia in actum; et hoc agens naturale in sua actione est quasi instrumentum
<lb/>ipsius Dei agentis, qui etiam materiam condidit, et formae potentiam dedit.
<lb/>Unde non oportet, hanc opinionem sustinendo, quod generans creet formam,
<lb/>vel quod faciat aliquid ex nihilo: quia non facit formam, sed compositum.
<lb/>Ad quintum dicendum, quod sicut calor naturalis agit in virtute animae ut
<lb/>instrumentum eius, ut in 2 de Anima dicitur, propter quod non tantum
<lb/>calefacit, sed agit ad generationem carnis animatae: ita qualitas activa agit in
<lb/>virtute formae substantialis; et ideo per illam actionem non tantum inducitur
<lb/>materia in actum formae accidentalis, sed etiam in actum formae substantialis.
<lb/>ARTICULUS 5
<lb/><hi rend="bold">Utrum mundus sit aeternus.</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod mundus sit aeternus: et ad hoc possunt adduci rationes sumptae
<lb/>ex quatuor, scilicet ex substantia caeli, ex tempore, ex motu, et ex agente
<lb/>vel movente. Ex substantia caeli sic. Omne quod est ingenitum et incorruptibile,
<lb/>semper fuit et semper erit. Sed materia prima est ingenita et incorruptibilis;
<lb/>quia omne quod generatur, generatur ex subiecto, et quod corrumpitur, corrumpitur
<lb/>in subiectum; materiae autem primae non est aliquod subiectum. Ergo
<lb/>materia prima semper fuit et semper erit. Sed materia nunquam denudatur a
<lb/>forma. Ergo materia ab aeterno fuit perfecta formis suis, quibus species constituuntur;
<lb/>ergo universum ab aeterno fuit, cuius istae species sunt partes. Et haec
<lb/>est ratio Aristotelis in 1 Physic..
<lb/>2. Praeterea, quod non habet contrarium, non est corruptibile nec generabile;
<lb/>quia generatio est ex contrario, et corruptio in contrarium. Sed caelum non
<lb/>habet contrarium, cum motui eius nihil contrarietur. Ergo caelum non est generabile
<lb/>nec corruptibile: ergo semper fuit et semper erit. Et haec est ratio
<lb/>Philosophi in 1 Caeli et Mundi.
<lb/>3. Praeterea, secundum positionem fidei, substantia mundi ponitur incorruptibilis.
<lb/>Sed omne incorruptibile est ingenitum. Ergo mundus est ingenitus: ergo
<lb/>fuit semper. Probatio mediae. Omne quod est incorruptibile, habet virtutem
<lb/>quod sit semper. Sed illud quod habet virtutem quod sit semper, non invenitur
<lb/>quandoque ens et quandoque non ens; quia sequeretur quod simul esset ens et
<lb/>non ens: toto enim tempore aliquid est ens ad quod virtus sua essendi determinatur;
<pb n="vol. 3, p. 56"/>
<lb/>unde si habet virtutem ut sit in omni tempore, in omni tempore est: et ita,
<lb/>si ponatur aliquando non esse, sequitur quod simul sit et non sit. Ergo nullum
<lb/>incorruptibile est quandoque ens et quandoque non ens. Sed omne generabile
<lb/>est huiusmodi. Ergo etc.. Et haec est ratio Philosophi in 1 de Cael. et Mund.
<lb/>4. Praeterea, omne quod alicubi est ubi prius nihil erat, est in eo quod prius fuit
<lb/>vacuum: quia vacuum est in quo potest esse corpus, cum nihil sit ibi. Sed si est
<lb/>mundus factus ex nihilo; ubi nunc est mundus, prius nihil erat. Ergo ante mundum
<lb/>fuit vacuum. Sed vacuum esse est impossibile, ut probatur in 4 Physic.,
<lb/>et ut multa experimenta sensitiva demonstrant
<lb/>n multis ingeniis quae per hoc fiunt quod natura non patitur vacuum. Ergo
<lb/>impossibile est mundum incepisse. Et haec ratio est Commentatoris in 3 Cael.
<lb/>et Mund..
<lb/>5. Idem potest argui ex parte temporis sic. Omne quod est semper in principio et
<lb/>fine sui, semper fuit et semper erit: quia post principium est aliquid, et ante
<lb/>finem. Sed tempus semper est in eo quod est principium temporis et finis; quia
<lb/>nihil est temporis nisi nunc, cuius definitio est quod sit finis praeteriti, et principium
<lb/>futuri. Ergo videtur quod semper fuit tempus, et semper erit; et ita motus,
<lb/>et mobile, et totus mundus. Et haec est ratio Philosophi in 8 Physic..
<lb/>6. Praeterea, omne id quod nunquam potest demonstrari ut stans, sed semper ut
<lb/>fluens, habet aliquid ante se a quo fluit. Sed nunc non potest demonstrari ut
<lb/>stans, sicut punctus, sed semper ut fluens; quia ratio tota temporis est in fluxu
<lb/>et successione. Ergo oportet ante quodlibet nunc ponere aliud nunc: ergo
<lb/>impossibile est imaginari tempus habuisse primum nunc: ergo tempus semper
<lb/>fuit, et ita ut prius. Et haec est ratio Commentatoris ibidem.
<lb/>7. Praeterea, creator mundi aut praecedit mundum tantum natura, aut etiam
<lb/>duratione. Si natura tantum, sicut causa effectum; ergo quandocumque fuit
<lb/>creator, fuit creatura; et ita mundus ab aeterno. Si autem duratione; prius
<lb/>autem et posterius in duratione causat rationem temporis: ergo ante totum
<lb/>mundum fuit tempus: et hoc est impossibile; quia tempus est accidens motus,
<lb/>nec est sine motu. Ergo impossibile est mundum non semper fuisse.Et haec est
<lb/>ratio Avicennae in sua Metaph..
<lb/>8. Idem potest ostendi ex parte motus. Impossibile enim est novam relationem
<lb/>esse inter aliqua nisi aliqua mutatione facta circa alterum eorum; sicut patet in
<lb/>qualitate; non enim aliqua fiunt de novo aequalia, nisi altero extremorum augmentato
<lb/>vel diminuto. Sed omnis motus importat relationem moventis ad
<lb/>motum, quae relative opponuntur. Ergo impossibile est motum esse novum, nisi
<lb/>praecedat aliqua mutatio vel in movente vel in moto: sicut quod unum approximetur
<lb/>ad alterum, vel aliquid aliud huiusmodi. Ergo ante omnem motum est
<lb/>motus; et sic motus est ab aeterno, et mobile, et mundus. Et haec est ratio
<lb/>Philosophi, in 8 Physic..
<pb n="vol. 3, p. 58"/>
<lb/>9. Praeterea, omne illud cuius motus quandoque est et quandoque quiescit,
<lb/>reducitur ad aliquem motum continuum, qui semper est: quia huius successionis,
<lb/>quae est ex vicissitudine motus et quietis, non potest esse causa aliquid
<lb/>eodem modo se habens; quia idem eodem modo se habens, semper facit idem.
<lb/>Ergo oportet quod causa huius vicissitudinis sit aliquis motus qui non est semper;
<lb/>et sic oportet quod habeat aliquem motum praecedentem: et cum non sit
<lb/>abire in infinitum, oportet devenire ad aliquem motum qui semper est; et sic
<lb/>idem quod prius. Et haec ratio est Commentatoris in 8 Physic.. Idem
<lb/>potest etiam extrahi ex verbis Philosophi. Inducit etiam hanc rationem
<lb/>Commentator in 7 Metaph., ad ostendendum, quod si mundus esset factus,
<lb/>oporteret quod hic mundus esset pars alterius mundi, cuius motu accideret
<lb/>variatio in mundo isto, sive in vicissitudine motus et quietis, sive in vicissitudine
<lb/>esse et non esse.
<lb/>10. Praeterea, generatio unius est corruptio alterius. Sed nihil corrumpitur nisi
<lb/>generetur prius. Ergo ante omnem generationem est generatio, et ante omnem
<lb/>corruptionem corruptio. Sed haec non potuerunt esse, nisi mundo existente.
<lb/>Ergo mundus semper fuit. Et haec est ratio Philosophi in 1 de Generatione.
<lb/>11. Idem potest ostendi ex parte ipsius moventis vel agentis. Omnis enim actio
<lb/>vel motus quae est ab agente vel movente non moto, oportet quod sit semper.
<lb/>Sed primum agens vel movens est omnino immobile. Ergo oportet quod actio
<lb/>eius et motus eius sit semper. Prima sic probatur. Omne quod agit vel movet
<lb/>postquam non agebat vel movebat, educitur de potentia in actum, quia unumquodque
<lb/>agit secundum id quod est in actu: unde si agit postquam non agebat,
<lb/>oportet quod sit aliquid in actu in eo quod prius erat in potentia.Sed omne
<lb/>quod educitur de potentia in actum movetur. Ergo omne quod agit postquam
<lb/>non agebat, movetur. Et haec ratio potest extrahi ex verbis Philosophi, in
<lb/>8 Physic..
<lb/>12. Praeterea, Deus aut est agens per voluntatem, aut per necessitatem naturae.
<lb/>Si per necessitatem naturae, cum talia sint determinata ad unum, oportet
<lb/>quod ab eo semper idem fiat: unde si ab eo mundus est aliquando factus, necesse
<lb/>est mundum esse aeternum. Si autem agens per voluntatem; omnis autem
<lb/>voluntas non incipit agere de novo nisi aliquis motus fiat in volente, vel ab aliquo
<lb/>impediente, quod prius erat et postmodum cessat, vel ex eo quod excitatur
<lb/>nunc et non prius, aliquo inducente ad agendum quod prius non inducebat:
<lb/>cum ergo voluntas Dei immobiliter eadem maneat, videtur quod non incipiat de
<lb/>novo agere. Et ista ratio communiter est Philosophi in 8 Physic.,
<lb/>et Avicennae, et Commentatoris.
<lb/>13. Praeterea, omnis volens quandoque agere et quandoque non agere, oportet
<lb/>quod imaginetur tempus post tempus, discernendo tempus in quo vult agere, a
<lb/>tempore in quo non vult agere. Sed imaginari tempus post tempus, sequitur
<lb/>mutationem vel ipsius imaginationis, vel saltem imaginati, quia successio temporis
<pb n="vol. 3, p. 60"/>
<lb/>causatur a successione motus, ut patet ex 4 Physic.. Ergo
<lb/>impossibile est quod voluntas incipiat aliquem novum motum agere quem non
<lb/>praecedat alius motus. Et haec est ratio Commentatoris in 8 Physic..
<lb/>14. Praeterea, omnis voluntas efficiendi statim producit effectum, nisi desit aliquid
<lb/>illi volito quod sibi postmodum adveniat; sicut si modo habeam voluntatem
<lb/>faciendi ignem cras quando erit frigus, modo isti volito deest praesentia
<lb/>frigoris, qua adveniente, statim faciam ignem, si possum, nisi ad hoc aliquid
<lb/>aliud desit. Sed Deus habuit voluntatem aeternam faciendi mundum; alias esset
<lb/>mutabilis. Ergo impossibile est quod ab aeterno non fecerit mundum, nisi per
<lb/>hoc quod aliquid mundo deerat quod postmodum advenit. Sed non potuit advenire
<lb/>nisi per actionem aliquam. Ergo oportet quod ante hoc de novo factum
<lb/>praecedat aliqua actio mutationem faciens; et ita a voluntate aeterna nunquam
<lb/>procedat aliquid novum, nisi motu mediante aeterno. Ergo oportet mundum
<lb/>aeternum semper fuisse. Et haec est ratio Commentatoris, ibidem.
<lb/>1. SED CONTRA, Deus aut est causa substantiae mundi, aut non, sed motus eius
<lb/>tantum. Si motus tantum, ergo eius substantia non est creata: ergo est primum
<lb/>principium; et sic erunt plura prima principia et plura increata, quod supra
<lb/>improbatum est. Si autem est causa substantiae caeli, dans esse caelo; cum
<lb/>omne quod recipit esse ab aliquo, sequatur ipsum in duratione, videtur quod
<lb/>mundus non semper fuerit.
<lb/>2. Praeterea, omne creatum est ex nihilo factum. Sed omne quod est ex nihilo
<lb/>factum est ens postquam fuit nihil, cum non sit simul ens et non ens. Ergo oportet
<lb/>quod caelum prius non fuerit et postmodum fuerit, et sic totus mundus.
<lb/>3. Praeterea, si mundus fuit ab aeterno, ergo infiniti dies praecesserunt diem
<lb/>istum. Sed infinita non est transire. Ergo nunquam fuisset devenire ad hunc
<lb/>diem; quod falsum est: ergo etc.
<lb/>4. Praeterea, cuicumque potest fieri additio, isto potest esse aliquid maius vel
<lb/>plus. Sed diebus qui praecesserunt, potest fieri dierum additio. Ergo tempus
<lb/>praeteritum potest esse maius quam sit. Sed infinito non est maius, nec potest
<lb/>esse. Ergo tempus praeteritum non est infinitum.
<lb/>5. Praeterea, si mundus fuit ab aeterno, ergo et generatio fuit ab aeterno tam
<lb/>hominum quam animalium. Sed omnis generatio habet generans et generatum;
<lb/>generans autem est causa efficiens generati; et sic in causis efficientibus est
<lb/>procedere in infinitum, quod est impossibile, ut probatur in 2 Metaph..
<lb/>Ergo impossibile est generationem semper fuisse, et mundum.
<lb/>6. Praeterea, si mundus semper fuit, homines semper fuerunt. Ergo infiniti
<lb/>homines sunt mortui ante nos. Sed homine moriente non moritur anima eius,
<lb/>sed manet. Ergo modo sunt infinitae animae in actu a corporibus absolutae.
<lb/>Sed impossibile est infinitum esse in actu, ut in 3 Physic.
<lb/>probatur. Ergo impossibile est mundum semper fuisse.
<pb n="vol. 3, p. 62"/>
<lb/>7. Praeterea, impossibile est aliquid Deo aequiparari. Sed si mundus semper
<lb/>fuisset, aequipararetur Deo in duratione. Ergo hoc est impossibile.
<lb/>8. Praeterea, nulla virtus finita, est ad operationem infinitam. Sed virtus caeli
<lb/>est virtus finita, cum magnitudo eius finita sit, et impossibile sit a magnitudine
<lb/>finita esse virtutem infinitam. Ergo impossibile est quod motus eius fuerit in
<lb/>tempore infinito, et similiter impossibile est ut esse eius tempore infinito duraverit:
<lb/>quia duratio rei non excedit virtutem quam habet ad esse: et sic incepit
<lb/>quandoque.
<lb/>9. Praeterea, nullus dubitat quin Deus natura praecedat mundum. Sed in Deo
<lb/>idem est natura et duratio sua. Ergo duratione Deus mundum praecedit. Ergo
<lb/>mundus non fuit ab aeterno.
<lb/><hi rend="bold">Solutio</hi>
<lb/>Respondeo dicendum, quod circa hanc quaestionem est triplex positio. Prima
<lb/>est Philosophorum, qui dixerunt, quod non solum Deus est ab aeterno, sed
<lb/>etiam aliae res; sed differenter: quia quidam ante Aristotelem posuerunt quod
<lb/>mundus est generabilis et corruptibilis, et quod ita est de toto universo sicut de
<lb/>aliquo particulari alicuius speciei, cuius unum individuum corrumpitur, et aliud
<lb/>generatur. Et haec fuit opinio Empedoclis. Alii dixerunt, quod res fuerunt quiescentes
<lb/>tempore infinito, et per intellectum coeperunt moveri, extrahentem et
<lb/>segregantem unum ab alio. Et haec fuit opinio Anaxagorae. Alii dixerunt, quod
<lb/>res ab aeterno movebantur motu inordinato, et postea reductae sunt ad ordinem,
<lb/>vel casu, sicut ponit Democritus, quod corpora indivisibilia ex se mobilia
<lb/>casu adunata sunt ad invicem, vel a creatore, et hoc ponit Plato, ut dicitur in
<lb/>3 Caeli et Mundi. Alii dixerunt, quia res fuerunt ab aeterno secundum illum
<lb/>ordinem quo modo sunt; et ista est opinio Aristotelis, et omnium
<lb/>Philosophorum sequentium ipsum; et haec opinio inter praedictas probabilior
<lb/>est: tamen omnes sunt falsae et haereticae.
<lb/>Secunda positio est dicentium, quod mundus incepit esse postquam non fuerat,
<lb/>et similiter omne quod est praeter Deum, et quod Deus non potuit mundum ab
<lb/>aeterno facere, non ex impotentia eius, sed quia mundus ab aeterno fieri non
<lb/>potuit, cum sit creatus: volunt etiam quod mundum incepisse, non solum fide
<lb/>teneatur, sed etiam demonstratione probetur.
<lb/>Tertia positio est dicentium, quod omne quod est praeter Deum, incepit esse;
<lb/>sed tamen Deus potuit res ab aeterno produxisse; ita quod mundum incepisse
<lb/>non potuit demonstrari, sed per revelationem divinam esse habitum et creditum.
<lb/>Et haec positio innititur auctoritati Gregorii, qui dicit quod
<lb/>quaedam prophetia est de praeterito, sicut Moyses prophetizavit cum dixit
<lb/>Genes. 1: «In principio creavit Deus caelum et terram». Et huic positioni consentio:
<lb/>quia non credo, quod a nobis possit sumi ratio demonstrativa ad hoc;
<pb n="vol. 3, p. 64"/>
<lb/>sicut nec ad Trinitatem, quamvis Trinitatem non esse sit impossibile; et hoc
<lb/>ostendit debilitas rationum quae ad hoc inducuntur pro demonstrationibus, quae
<lb/>omnes a Philosophis tenentibus aeternitatem mundi positae sunt et solutae: et
<lb/>ideo potius in derisionem quam in confirmationem fidei vertuntur si quis talibus
<lb/>rationibus innixus contra Philosophos novitatem mundi probare intenderet.
<lb/>Dico ergo, quod ad neutram partem quaestionis sunt demonstrationes, sed probabiles
<lb/>vel sophisticae rationes ad utrumque. Et hoc significant verba
<lb/>Philosophi dicentis quod sunt quaedam problemata de quibus
<lb/>rationem non habemus, ut utrum mundus sit aeternus; unde hoc ipse
<lb/>demonstrare nunquam intendit: quod patet ex suo modo procedendi; quia ubicumque
<lb/>hanc quaestionem pertractat, semper adiungit aliquam persuasionem
<lb/>vel ex opinione plurium, vel approbatione rationum, quod nullo modo ad
<lb/>demonstratorem pertinet. Causa autem quare demonstrari non potest, est ista,
<lb/>quia natura rei variatur secundum quod est in esse perfecto, et secundum quod
<lb/>est in primo suo fieri, secundum quod exit a causa; sicut alia natura est hominis
<lb/>iam nati, et eius secundum quod est adhuc in materno utero. Unde si quis ex
<lb/>conditionibus hominis nati et perfecti vellet argumentari de conditionibus eius
<lb/>secundum quod est imperfectus in utero matris existens, deciperetur; sicut narrat
<lb/>Rabbi Moyses, de quodam puero, qui mortua
<lb/>matre, cum esset paucorum mensium, et nutritus fuisset in quadam insula solitaria,
<lb/>perveniens ad annos discretionis, quaesivit a quodam, an homines essent
<lb/>facti, et quomodo; cui cum exponerent ordinem nativitatis humanae, obiecit
<lb/>puer hoc esse impossibile, asserens, quia homo nisi respiret et comedat, et
<lb/>superflua expellat, nec per unum diem vivere potest; unde nec in utero matris
<lb/>per novem menses vivere potest. Similiter errant qui ex modo fiendi res in
<lb/>mundo iam perfecto volunt necessitatem vel impossibilitatem inceptionis mundi
<lb/>ostendere: quia quod nunc incipit esse, incipit per motum; unde oportet quod
<lb/>movens praecedat duratione: oportet etiam quod praecedat natura, et quod sint
<lb/>contrarietates, et haec omnia non sunt necessaria in progressu universi esse a
<lb/>Deo.
<lb/>AD OBIECTA
<lb/>Ad primum ergo dicendum est, quod materia est ingenita et incorruptibilis, non
<lb/>tamen sequitur quod semper fuerit: quia incepit esse non per generationem ex
<lb/>aliquo sed omnino ex nihilo; et similiter posset deficere si Deus vellet, cuius
<lb/>voluntate materiae et toti mundo esse communicatur.
<lb/>Et similiter dicendum est ad secundum, quod illa ratio procedit de inceptione
<lb/>per generationem et motum; unde illa est ratio contra empedoclem et alios, qui
<lb/>posuerunt caelum generari.
<pb n="vol. 3, p. 66"/>
<lb/>Ad tertium dicendum, quod potentia quae nunc est in caelo ad durationem non
<lb/>mensuratur ad determinatum tempus; unde per eam in ante et post potuit infinito
<lb/>tempore esse, si eam semper habuisset: sed hanc potentiam durationis non
<lb/>semper habuit, sed voluntate divina in sua creatione sibi tradita est.
<lb/>Ad quartum dicendum, quod ante creationem mundi non fuit vacuum, sicut
<lb/>neque post: vacuum enim non est tantum negatio sed privatio; unde ad positionem
<lb/>vacui oportet ponere locum vel dimensiones separatas, sicut ponentes
<lb/>vacuum dicebant, quorum nullum ponimus ante mundum. Et si dicatur, quod
<lb/>possibile erat ante factionem mundi, mundum futurum esse ubi nunc est, dicendum
<lb/>ad hoc, quod non erat nisi in potestate agentis, ut supra dictum est.
<lb/>Ad quintum dicendum, quod illa ratio est circularis, quod sic patet secundum
<lb/>Philosophum. Per prius et posterius in motu, est prius et posterius in tempore;
<lb/>unde quando dicitur, quod omne nunc sit finis prioris, et posterioris principium,
<lb/>supponitur quod omne momentum motus sequatur quemdam motum, et praecedat
<lb/>quemdam. Unde dico, quod propositio illa non potest probari nisi ex suppositione
<lb/>eius quod per eam concluditur; et ideo patet quod non est demonstratio.
<lb/>Ad sextum dicendum, quod «nunc» nunquam intelligitur ut stans sed semper ut
<lb/>fluens; non autem ut fluens a priori, nisi motus praecedat, sed in posterius; nec
<lb/>iterum in posterius sed a priori, nisi motus sequatur. Unde si nunquam sequeretur
<lb/>vel praecederet motus, «nunc» non esset «nunc»: et hoc patet in motu particulari,
<lb/>qui sensibiliter incipit, cuius quodlibet momentum est fluens, et tamen
<lb/>aliquod est primum et aliquod ultimum, secundum terminum a quo et in quem.
<lb/>Ad septimum dicendum, quod Deus praecedit mundum non tantum natura sed
<lb/>etiam duratione: non tamen duratione temporis, sed aeternitatis; quia ante mundum
<lb/>non fuit tempus in rerum natura existens, sed imaginatione tantum: quia
<lb/>nunc imaginamur huic tempori finito, ex parte ante Deum potuisse multos annos
<lb/>addidisse quibus omnibus praesens esset aeternitas; et secundum hoc dicitur
<lb/>quod Deus potuit prius facere mundum quam fecerit et maiorem et plures.
<lb/>Ad octavum dicendum, quod novitas relationis contingit non ex mutatione
<lb/>moventis sed ex mutatione mobilis, ut large mutatio sumatur pro creatione quae
<lb/>proprie mutatio non est, ut dictum est supra. Unde motum caeli praecedit creatio
<lb/>eius ad minus natura: creationem autem non praecedit aliqua mutatio, cum
<lb/>sit ex non ente simpliciter. Si tamen supponeretur quod etiam caelum extitisset
<lb/>antequam moveri coepisset, adhuc ratio non procederet: quia intelligendum est
<lb/>quod duplex est relatio. Quaedam est relatio absoluta, sicut in omnibus quae
<lb/>sunt ad aliquid secundum esse ut paternitas et filiatio; et talis relatio non efficitur
<lb/>nova nisi per acquisitionem illius in quo relatio fundatur; unde si acquiratur
<lb/>per motum, talis relatio sequitur motum; sicut similitudo unius ad alterum
<pb n="vol. 3, p. 68"/>
<lb/>sequitur alterationem in qualitate supra quam fundatur relatio. Si autem acquiratur
<lb/>per creationem, sequitur creationem, sicut similitudo creaturae ad Deum
<lb/>fundatur super bonitatem quae per creationem acquiritur, per quam creatura
<lb/>Deo assimilatur. Quaedam autem relativa sunt quae simul important relationem
<lb/>et fundamentum relationis. Novitas autem talium relationum exigit acquisitionem
<lb/>illius rei quae significatur per nomen, sicut ipsius habitus qui est scientia;
<lb/>et similiter est de relatione quam importat nomen motus, quae efficitur nova
<lb/>per acquisitionem ipsius motus a movente in mobili.
<lb/>Ad nonum dicendum, quod huiusmodi vicissitudinis quod quandoque mundus
<lb/>non fuit et postmodum fuit, non est causa efficiens aliquis motus sed aliqua res
<lb/>semper eodem modo se habens, scilicet voluntas divina, quae ab aeterno fuit de
<lb/>hoc quod mundus in esse post non esse exiret. Et si diceretur, quod idem semper
<lb/>facit idem, dico, quod verum est, si accipiatur agens secundum propriam rationem,
<lb/>qua producit determinate hunc effectum. Sicut autem agens naturale
<lb/>determinatur per formam propriam, ut nunquam sequatur actio nisi secundum
<lb/>convenientiam ad formam illam; ita agens voluntarium determinatur ad actionem
<lb/>per propositum voluntatis; unde si voluntas non sit impedibilis nec mobilis,
<lb/>non sequitur effectus nisi secundum hoc quod voluntas proposuit; et hoc est
<lb/>verum quod voluntas divina in hoc quod semper est eadem, semper facit illud
<lb/>quod ab aeterno voluit, quia nunquam causatur; non tamen facit ut sua volita
<lb/>semper sint; quia hoc ipse non vult; unde si hoc faceret, quia faceret illud quod
<lb/>ipse non vult, esset simile ac si calor faceret frigus.
<lb/>Ad decimum dicendum, quod prima individua generabilium et corruptibilium
<lb/>non prodierunt in esse per generationem, sed per creationem; et ideo non oportet
<lb/>quaedam praeextitisse ex quibus creata sint ut sic in infinitum abeatur.
<lb/>Ad undecimum dicendum, quod est duplex agens. Quoddam per necessitatem
<lb/>naturae; et istud determinatur ad actionem per illud quod est in natura eius;
<lb/>unde impossibile est quod incipiat agere nisi per hoc quod educitur de potentia
<lb/>ad actum, vel essentiali vel accidentali. Aliud est agens per voluntatem, et in
<lb/>hoc distinguendum est: quod quoddam agit actione media quae non est essentia
<lb/>ipsius operantis; et in talibus non potest sequi effectus novus sine nova actione,
<lb/>et novitas actionis facit aliquam mutationem in agente prout est exiens de otio
<lb/>in actum, ut in 2 de Anima dicitur. Quoddam vero sine actione media vel instrumento,
<lb/>et tale agens est Deus; unde suum velle est sua actio; et sicut suum velle
<lb/>est aeternum, ita et actio: non tamen effectus sequitur nisi secundum formam
<lb/>voluntatis, quae proponit sic vel sic facere; et ideo non exit de potentia
<lb/>in actum; sed effectus qui erat in potentia agente, efficitur actu ens.
<pb n="vol. 3, p. 70"/>
<lb/>Ad duodecimum dicendum, quod in omnibus illis quae agunt propter finem qui
<lb/>est extra voluntatem, voluntas regulatur secundum illum finem; unde secundum
<lb/>ea quae impediunt et iuvant ad finem, vult quandoque agere et quandoque non
<lb/>agere. Sed voluntas Dei non dedit esse ipsi universo propter alium finem existentem
<lb/>extra voluntatem eius, sicut nec movet propter alium finem, ut Philosophi
<lb/>concedunt, quia nobilius non agit propter vilius se; et ideo non oportet ex hoc
<lb/>quod non semper agat, quod habeat aliquid inducens et retrahens, nisi determinationem
<lb/>voluntatis suae, quae ex sapientia sua omnem sensum excedente
<lb/>procedit.
<lb/>Ad decimumtertium dicendum, quod intellectus divinus intelligit omnia simul;
<lb/>et ideo ex hoc quod intelligit praesentia huius temporis et illius, non est aliqua
<lb/>mutatio in intellectu eius, licet hoc non possit contingere in intellectu nostro; et
<lb/>ideo patet quod ratio sophistica est. Similiter nec ponitur aliquis motus ex parte
<lb/>rei imaginatae, quia Deus noluit facere universum post aliquod tempus; quia
<lb/>tempus ante non erat nisi imaginatum, ut prius dictum est.
<lb/>Ad decimumquartum dicendum, quod voluntas divina non ab aeterno produxit
<lb/>universum, quia aliquid deerat ipsi volito: hoc enim quod volito potest intelligi
<lb/>deesse propter quod differtur, est proportio ipsius ad finem; sicut voluntas
<lb/>hominis differt sumere medicinam, quando medicina non est proportionata
<lb/>sanitati hominis; et sic dico quod ipsi universo quod fieret ab aeterno, deerat
<lb/>proportio ad finem, quae est voluntas divina: hoc enim voluit Deus ut haberet
<lb/>esse post non esse, sicut natura ita et duratione; et si ab aeterno fuisset, hoc
<lb/>sibi defuisset; unde non fuisset proportionatum divinae voluntati quae est finis
<lb/>eius.
<lb/>Et quia ad rationes in contrarium factas, quas dixi demonstrationes non esse,
<lb/>inveniuntur Philosophorum responsiones; ideo quamvis verum concludant, ad
<lb/>eas etiam respondendum est, secundum quod ipsi Philosophi respondent, ne alicui
<lb/>disputanti contra tenentes aeternitatem mundi ex improviso occurrant.
<lb/>Ad primum ergo dicendum, quod sicut dicit Commentator in lib. de substantia
<lb/>Orbis, Aristoteles nunquam intendit quod Deus esset causa motus caeli tantum,
<lb/>sed etiam quod esset causa substantiae eius dans sibi esse. Cum enim sit
<lb/>finitae virtutis, eo quod corpus est, indiget aliquo agente infinitae virtutis, a quo
<lb/>et perpetuitatem motus habeat, et perpetuitatem essendi, sicut motum et esse.
<lb/>Non tamen ex hoc sequitur quod praecedat duratione: quia non est dans esse
<lb/>per motum, sed per influentiam aeternam, secundum quod scientia eius est
<lb/>causa rerum; et ex hoc quod scit ab aeterno et vult, sequitur res ab aeterno esse;
<lb/>sicut ex hoc quod sol est ab aeterno, sequitur quod radius eius ab aeterno sit.
<pb n="vol. 3, p. 72"/>
<lb/>Ad secundum respondet Avicenna in sua Metaphysica: dicit
<lb/>enim omnes res a Deo creatas esse, et quod creatio est ex nihilo, vel eius quod
<lb/>habet esse post nihil. Sed hoc potest intelligi dupliciter: vel quod designetur
<lb/>ordo durationis, et sic secundum eum falsum est; aut quod designetur ordo
<lb/>naturae, et sic verum est. Unicuique enim est prius secundum naturam illud
<lb/>quod est ei ex se, quam id quod est ei ab alio. Quaelibet autem res praeter
<lb/>Deum habet esse ab alio. Ergo oportet quod secundum naturam suam esset non
<lb/>ens, nisi a Deo esse haberet; sicut etiam dicit Gregorius quod omnia in nihilum
<lb/>deciderent, nisi ea manus omnipotentis contineret: et ita non esse quod ex se
<lb/>habet naturaliter, est prius quam esse quod ab alio habet, etsi non duratione; et
<lb/>per hunc modum conceduntur a Philosophis res a Deo creatae et factae.
<lb/>Ad tertium dicendum, quod infinitum actu impossibile est; sed infinitum esse
<lb/>per successionem, non est impossibile. Infiniti autem sic considerati quodlibet
<lb/>acceptum finitum est: transiens autem non potest intelligi nisi ex aliquo determinato
<lb/>ad aliquod determinatum: et ita quodcumque tempus determinatum
<lb/>accipiatur, semper ab illo tempore ad istud est finitum tempus; et ita est devenire
<lb/>ad praesens tempus. Vel potest dici, quod tempus praeteritum est ex parte
<lb/>anteriori infinitum, et ex posteriori finitum; tempus autem futurum e contrario.
<lb/>Unicuique autem ex parte illa qua finitum est, est ponere terminum, et principium
<lb/>vel finem. Unde ex hoc quod infinitum est tempus praeteritum ex parte
<lb/>anteriori, secundum eos sequitur quod non habeat principium, sed finem: et
<lb/>ideo sequitur quod si homo incipiat numerare a die isto, non poterit numerando
<lb/>pervenire ad primum diem; et e contrario sequitur de futuro.
<lb/>Ad quartum dicendum, quod infinito non fit additio secundum suam totalem
<lb/>successionem, qua infinitum est in potentia tantum accipientis; sed alicui finito
<lb/>accepto in actu: et illo nihil prohibet aliquid esse plus vel maius. Et quod haec
<lb/>ratio sit sophistica patet, quia tollit etiam infinitum in additione numerorum, ut
<lb/>si sic dicatur: aliquae species numerorum sunt excedentes denarium, quae non
<lb/>excedunt centenarium: ergo plures species excedunt denarium quam centenarium:
<lb/>et ita cum infinitae excedant centenarium, erit aliquid maius infinito.
<lb/>Patet ergo quod excessus et additio et transitus non est nisi respectu alicuius in
<lb/>actu vel in re existentis, vel actu per intellectum vel imaginationem acceptae.
<lb/>Unde per has rationes sufficienter probatur quod non sit infinitum in actu; nec
<lb/>hoc est necessarium ad aeternitatem mundi. Et istae solutiones accipiuntur ex
<lb/>verbis Philosophi..
<lb/>Ad quintum dicendum, quod eumdem effectum praecedere causas infinitas per
<lb/>se, vel essentialiter, est impossibile; sed accidentaliter est possibile; hoc est
<lb/>dictu, aliquem effectum de cuius ratione sit quod procedat a causis infinitis,
<lb/>esse impossibilem; sed causas illas quarum multiplicatio nihil interest ad effectum,
<lb/>accidit effectui esse infinitas. Verbi gratia, ad esse cultelli exiguntur per se
<lb/>aliquae causae moventes, sicut faber, et instrumentum; et haec esse infinita est
<pb n="vol. 3, p. 74"/>
<lb/>impossibile, quia ex hoc sequeretur infinita esse simul actu; sed quod cultellus
<lb/>factus a quodam fabro sene, qui multoties instrumenta sua renovavit, sequitur
<lb/>multitudinem successivam instrumentorum, hoc est per accidens; et nihil prohibet
<lb/>esse infinita instrumenta praecedentia istum cultellum, si faber fuisset ab
<lb/>aeterno. Et similiter est in generatione animalis: quia semen patris est causa
<lb/>movens instrumentaliter respectu virtutis solis. Et quia huiusmodi instrumenta,
<lb/>quae sunt causae secundae, generantur et corrumpuntur, accidit quod sunt infinitae:
<lb/>et per istum etiam modum accidit quod dies infiniti praecesserint etiam
<lb/>istum diem: quia substantia solis ab aeterno est secundum eos, et circulatio
<lb/>eius quaelibet finita. Et hanc rationem ponit Commentator in 8 Physic..
<lb/>Ad sextum dicendum, quod illa obiectio inter alias fortior est; sed ad hanc
<lb/>respondet Algazel, in sua Metaph., ubi dividit ens per finitum et infinitum; et
<lb/>concedit infinitas animas esse in actu: et hoc est per accidens, quia animae
<lb/>rationales exutae a corporibus non habent dependentiam ad invicem. Sed
<lb/>Commentator respondet, quod animae non remanent plures post corpus, sed ex
<lb/>omnibus manet una tantum, ut infra patebit; unde nisi haec positio, quam ponit
<lb/>in 3 de Anima, primo improbaretur, ratio contra eum non concluderet. Et hanc
<lb/>etiam rationem tangit Rabbi Moyses , ostendens praedictam
<lb/>rationem non esse demonstrationem.
<lb/>Ad septimum dicendum, quod etiam si mundus semper fuisset, non aequaretur
<lb/>Deo in duratione: quia duratio divina, quae est aeternitas, est tota simul; non
<lb/>autem duratio mundi, quae successione temporum variatur. Et hanc ponit
<lb/>Boetius in 5 de Consolatione.
<lb/>Ad octavum dicendum, quod in caelo non est potentia ad esse, sed ad ubi tantum,
<lb/>secundum Philosophum: et ideo non potest dici, quod potentia ad esse sit
<lb/>finita vel infinita: sed potentia ad ubi finita est. Nec tamen oportet quod motus
<lb/>localis, cui correspondet haec potentia, sit finitus: quia motus est infinitus
<lb/>duratione ab infinitate virtutis moventis, a qua fluit motus in mobile. Et haec est
<lb/>ratio Commentatoris, in 11 Metaph.: tamen hoc quod dicit, quod non
<lb/>habet potentiam ad esse, intelligendum est, ad acquirendum esse per motum;
<lb/>habet tamen virtutem vel potentiam ad esse, ut dicitur in 1 Cael. et Mund., et
<lb/>haec virtus finita est; sed acquiritur duratio infinita ab agente separato infinito,
<lb/>ut ipsemet dicit.
<lb/>Ad nonum dicendum, quod duratio Dei, quae aeternitas eius est, et natura
<lb/>ipsius sunt una res; et tamen distinguuntur ratione, vel modo significandi: quia
<lb/>natura significat quamdam causalitatem, prout dicitur natura motus principium;
<lb/>duratio autem significat quamdam permanentiam: et ideo si accipiatur
<lb/>praeeminentia naturae divinae et durationis ad creaturam, ut utrumque est res
<lb/>quaedam, invenitur eadem praeeminentia: sicut enim natura divina praecedit
<lb/>creaturam dignitate et causalitate; ita et duratio divina eisdem modis creaturam
<pb n="vol. 3, p. 76"/>
<lb/>praecedit. Non tamen oportet, si Deus praecedit mundum per modum naturae,
<lb/>ut significatur cum dicitur, naturaliter praecedit mundum, quod etiam mundum
<lb/>praecedat per modum durationis, ut significatur, cum dicitur, Deus duratione
<lb/>praecedit mundum; cum non sit idem modus significandi naturae et durationis.
<lb/>Et similiter solvuntur multae aliae similes obiectiones, ut in 1 libro
<lb/>dictum est.
<lb/>ARTICULUS 6
<lb/><hi rend="bold">Utrum convenienter exponitur:</hi>
<lb/><hi rend="bold">«In principio creavit Deus caelum et terram», idest «in Filio».</hi>
<lb/><hi rend="bold">Ad sextum sic proceditur.</hi>
<lb/>1. Videtur quod inconvenienter exponatur: «In principio creavit Deus caelum
<lb/>et terram», idest «in Filio». Pater enim est principium totius Divinitatis, ut
<lb/>Augustinus dicit. Ergo per principium appropriate debet intelligi
<lb/>Pater.
<lb/>2. Praeterea, ut in 1 libro dictum est, «Ex ipso» dicitur propter Patrem, «In
<lb/>ipso» propter Spiritum Sanctum. Ergo per hoc quod dicitur, «In principio»,
<lb/>intelligitur Spiritus Sanctus, et non Filius.
<lb/>3. Item, videtur quod inconvenienter dicatur, «In principio temporis». Quia
<lb/>tempus adiacet motui firmamenti. Sed firmamentum factum est secunda die.
<lb/>Ergo principium temporis fuit post creationem caeli et terrae; et ita non in
<lb/>principio temporis creata sunt.
<lb/>4. Praeterea, tempus est unum de quatuor primo creatis. Sed tempus non est
<lb/>creatum in principio temporis, quia tempus sic esset in indivisibili, quod est
<lb/>impossibile. Ergo nec caelum nec terra.
<lb/>5. Item, videtur quod inconvenienter dicatur: «in principio», idest «ante
<lb/>omnia». Quia sicut dicitur in libro de Causis, prima rerum creatarum
<lb/>est esse, et non est ante ipsum creatum aliud. Sed caelum et terra non sunt
<lb/>suum esse. Ergo ante caelum et terram aliquid creatum est.
<lb/>6. Praeterea, Eccli. 18, 1, dicitur: «Qui vivit in aeternum creavit omnia simul».
<lb/>Ergo caelum et terra non sunt ante omnia creata.
<lb/>7. Praeterea, caelum et Angelus sunt simul facta, ut infra dicetur. Ergo non ante
<lb/>omnia caelum et terra facta sunt.
<pb n="vol. 3, p. 78"/>
<lb/><hi rend="bold">Solutio</hi>
<lb/>Respondeo dicendum, quod triplex expositio posita conveniens est secundum
<lb/>sanctos, per quam multiplex error excluditur. Per primam excluditur error
<lb/>Manichaei ponentis plura principia: quia in principio uno effectivo, et non in
<lb/>pluribus, res factae dicuntur. Per secundam excluditur error aeternitatis mundi,
<lb/>in hoc quod mundus principium durationis habere ponitur. Per tertiam excluditur
<lb/>error ponentium visibilia a Deo creata mediante spirituali creatura, in hoc
<lb/>quod ponitur caelum et terra esse primo creata.
<lb/>AD OBIECTA
<lb/>Ad primum ergo dicendum, quod ratio principii effectivi appropriatur Patri,
<lb/>sed ratio principii exemplaris per modum artis appropriatur Filio, qui est
<lb/>sapientia et ars Patris.
<lb/>Ad secundum dicendum, quod esse «in», sicut in continente et salvante, appropriatur
<lb/>Spiritui Sancto propter appropriatum bonitatis; sed esse in per modum
<lb/>quo artificiatum est in arte, et res in sua similitudine, appropriatur Filio.
<lb/>Ad tertium dicendum, quod secundum illam opinionem quae ponit omnia simul
<lb/>creata in materia informi, dicuntur res creatae in principio temporis, quod
<lb/>mensurat motum primi mobilis, non sicut in mensurante creationem, sed sicut
<lb/>in adiacente creationi: quia simul fuerunt rerum creatio et temporis principium.
<lb/>Sed secundum aliam opinionem, quae ponit res formatas per temporum successionem,
<lb/>non intelligitur de tempore quod est mensura illius motus, sed de tempore
<lb/>quod est numerus illius vicissitudinis, qua esse mundi succedit ad non esse
<lb/>eiusdem. Vel secundum alios sumitur tempus pro aevo, quod simul cum caelo et
<lb/>terra creatum est.
<lb/>Ad quartum dicendum, quod sicut numerus non numeratur alio numero, ita nec
<lb/>tempus alio tempore mensuratur, nec fieri eius, cum suum esse totum sit in fieri:
<lb/>unde incipit in principio temporis non sicut in mensurante esse eius, sed sicut
<lb/>in eo a quo incipit eius productio, ut animalis a corde, et domus a fundamento,
<lb/>et linea a puncto.
<lb/>Ad quintum dicendum, quod loquitur Philosophus de ordine naturae prout animal
<lb/>prius homine dicitur, et non de ordine durationis; non enim fuit esse caeli
<lb/>et terrae ante ipsa tempora.
<lb/>Ad sextum dicitur, quod intelliguntur secundum unam opinionem omnia simul
<lb/>creata non in speciebus suis, sed in materia informi; sed secundum alios dicuntur
<lb/>omnia creata simul etiam in formis propriis; sed tunc haec ante alia creata
<lb/>dicuntur, non duratione, sed naturae ordine, secundum quod in via generationis
<lb/>est incompletum ante completum. Haec tamen infra magis inquirentur.
<lb/>Ad septimum dicendum, quod per caelum etiam intelligitur angelica natura,
<lb/>quae in caelis habitare dicitur; et per terram intelligitur tota natura generabilium
<lb/>et corruptibilium.
<pb n="vol. 3, p. 80"/>
<lb/><hi rend="bold">DIVISIO SECUNDAE PARTIS TEXTUS</hi>
<lb/>Dicto exitu rerum a primo principio, hic prosequitur ordinem earum in ultimum
<lb/>finem; et dividitur in partes tres: in prima ostendit finem ultimum creaturarum:
<lb/>in secunda ex fine ostendit creaturarum diversitatem, ibi: «Et quia non valet
<lb/>eius beatitudinis particeps existere aliquis nisi per intelligentiam... fecit Deus
<lb/>rationalem creaturam»: in tertia, ex distinctione concludit tractandi ordinem,
<lb/>ibi: «Ex praemissis apparet, rationalem creaturam in angelicam et humanam
<lb/>fuisse distinctam». Secunda dividitur in tres: in prima ostendit ordinem spiritualis
<lb/>naturae in finem; in secunda ordinem corporalis, ibi: «Et sicut factus est
<lb/>homo propter Deum... ita mundus factus est propter hominem»; in tertia ordinem
<lb/>coniuncti ex utroque, ibi: «Solet etiam quaeri, cum maioris dignitatis esse
<lb/>videretur anima si absque corpore permansisset, cur unita sit corpori». Circa
<lb/>primum duo facit: primo ex fine concludit spiritualis naturae institutionem;
<lb/>secundo concludit ordinem ipsius in finem, ibi: «Ideoque si quaeratur, quare
<lb/>creatus sit homo vel Angelus, brevi sermone responderi potest: propter bonitatem
<lb/>eius». Et circa hoc tria facit: primo assignat finem ex parte agentis; secundo
<lb/>ex parte operis, ibi: «Et si quaeratur, ad quid creata sit rationalis creatura,
<lb/>respondetur, ad laudandum Deum»; tertio coniungit utrumque, ibi: «Cum ergo
<lb/>quaeritur quare vel ad quid facta sit rationalis creatura, brevissime responderi
<lb/>potest: propter Dei bonitatem et suam utilitatem». Circa hoc duo facit: primo
<lb/>ostendit finem corporalis creaturae; secundo excludit quamdam dubitationem,
<lb/>ibi: «De homine quoque in Scriptura interdum reperitur quod factus sit propter
<lb/>reparationem angelicae ruinae».
<pb n="vol. 3, p. 82"/>
<lb/><hi rend="bold">QUAESTIO 2</hi>
<lb/>Hic quinque quaeruntur: 1. Utrum Deo conveniat agere propter finem;
<lb/>2. Utrum finis omnium sit Dei bonitas; 3. Utrum omnia sint propter hominem
<lb/>facta; 4. Propter quid homo ex anima et corpore constitutus sit; 5. Utrum tali
<lb/>corpori anima eius uniri debuerit.
<lb/>ARTICULUS 1
<lb/><hi rend="bold">Utrum Deo competat agere propter finem.</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod Deo non competit agere propter finem. Finis enim est terminus
<lb/>motus: unde in his quae carent motu, sicut in mathematicis, non est finis neque
<lb/>bonum, ut in 3 Metaph. dicitur. Sed Deus non producit res per motum,
<lb/>ut prius dictum est. Ergo sibi non competit propter finem agere.
<lb/>2. Praeterea, finis est perfectio agentis: unde sicut materia appetit formam, ita
<lb/>agens finem. Sed Deo non competit ab aliquo perfici, cum sit primum movens,
<lb/>et perfectio summa. Ergo non agit propter finem.
<lb/>3. Praeterea, unicuique agenti propter finem, melius est suum opus esse quam
<lb/>non esse: quia per illud finem consequitur, ut patet inducendo in singulis. Sed
<lb/>non melius, immo indifferens est Deo utrum creaturae sint vel non sint; quia
<lb/>bonorum nostrorum non eget. Ergo non agit propter finem.
<lb/>4. Praeterea, actio eius est ultimus finis rerum, quia est sua substantia. Sed
<lb/>finis ultimi non est aliquis alius finis. Ergo videtur quod actio eius non sit propter
<lb/>finem.
<lb/>SED CONTRA, omne agens quod non agit propter finem aliquem, opus eius est
<lb/>vanum. Sed Dei opera non sunt huiusmodi: unde in Psalm. 88, 48, dicitur:
<lb/>«Numquid enim vane constituisti omnes filios hominum?». Ergo agit propter
<lb/>finem.
<lb/>Praeterea, secundum Philosophum, omne agens per intellectum,
<lb/>agit propter finem. Sed Deus est huiusmodi, cum sua scientia sit causa
<lb/>rerum. Ergo etc..
<pb n="vol. 3, p. 84"/>
<lb/><hi rend="bold">Solutio</hi>
<lb/>Respondeo dicendum, quod agere aliquid propter finem est dupliciter: vel propter
<lb/>finem operis, vel propter finem operantis. Finis operis est hoc ad quod opus
<lb/>ordinatum est ab agente, et hoc dicitur ratio operis; finis autem operantis est
<lb/>quem principaliter operans intendit: unde finis operis potest esse in alio; sed
<lb/>finis operantis semper est in ipso; sicut patet in aedificatore, qui lapides congregat
<lb/>ad componendum eos, quod ista compositio, in qua consistit forma
<lb/>domus, est finis operis; sed utilitas quae provenit ex hoc operanti, est finis ex
<lb/>parte agentis. Cum autem omne opus divinum in finem quemdam ordinatum sit,
<lb/>constat quod ex parte operis Deus propter finem agit. Sed quia finis operis semper
<lb/>reducitur in finem operantis, ideo oportet quod etiam ex parte operantis,
<lb/>finis actionis eius consideretur, qui est bonum ipsius in ipso. Sciendum est ergo,
<lb/>quod agere hoc modo, est dupliciter: vel propter desiderium finis; vel propter
<lb/>amorem finis: desiderium enim est rei non habitae; sed amor est rei quae habetur,
<lb/>ut Augustinus dicit; et ideo omni
<lb/>creaturae convenit agere propter desiderium finis, quia unicuique creaturae
<lb/>acquiritur bonum ab alio quod ex se non habet; sed Deo competit agere propter
<lb/>amorem finis, cuius bonitati nihil addi potest. Ipse enim bonitatem suam perfecte
<lb/>amat, et ex hoc vult quod bonitas sua multiplicetur per modum qui possibilis
<lb/>est, ex sui scilicet similitudine, ex quo provenit utilitas creaturae, inquantum
<lb/>similitudinem divinae bonitatis recipit: et ideo dicitur in littera, quod Deus fecit
<lb/>creaturam propter bonitatem suam, considerando finem operantis; et propter
<lb/>utilitatem creaturae, considerando finem operis; et propter hoc etiam dicit
<lb/>Augustinus, quod inquantum Deus est bonus,
<lb/>sumus: et Dionysius dicit, quod divinus amor non dimisit eum
<lb/>sine germine esse.
<lb/>AD OBIECTA
<lb/>Ad primum ergo dicendum, quod secundum Avicennam, sicut est
<lb/>duplex agens, quoddam quod agit per motum, sicut naturale; et quoddam quod
<lb/>agit sine motu, dando esse; ita duplex est bonum: quoddam acquisitum per
<lb/>motum, et hoc est tantum in rebus naturalibus; et quoddam acquisitum sine
<lb/>motu in recipiendo influentiam agentis sine motu, et tale est bonum etiam in
<lb/>rebus immobilibus.
<lb/>Ad secundum dicendum, quod illud quod agit propter desiderium finis, habet
<lb/>finem extra se, quo perficitur. Hoc autem non convenit Deo qui agit propter
<lb/>amorem finis, quia ipsemet est sibi finis a se habitus et amatus: et ideo dicimus,
<lb/>quod divina voluntas non est perfecta quodam alio, sed seipsa, quia ipsa voluntas
<lb/>est bonitas.
<pb n="vol. 3, p. 86"/>
<lb/>Ad tertium dicendum, quod omne id quod agit propter desiderium finis, per
<lb/>actionem suam ordinatur ad consecutionem desiderati. Unde oportet quod
<lb/>apud eum differat an sit vel non sit suum opus. Non autem apud eum qui agit
<lb/>propter finis amorem, quia non agit ad acquirendum aliquod bonum.
<lb/>Ad quartum dicendum, quod actio divina est essentia eius; et ex hac parte non
<lb/>quaeritur finis eius, sed ex parte illa qua effectum creaturae communicat.
<lb/>ARTICULUS 2
<lb/><hi rend="bold">Utrum creaturae sint propter bonitatem Dei.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod creaturae non sint propter Dei bonitatem. Sicut enim in
<lb/>1 Cael. et Mund. dicitur, nihil movetur naturaliter propter illud
<lb/>quod consequi non potest. Sed nulla res potest consequi divinam bonitatem:
<lb/>quia ipsa non recipitur ut perfectio alicuius creaturae, vel forma. Ergo res non
<lb/>sunt ordinatae naturaliter in ipsam.
<lb/>2. Praeterea, ut in 2 Cael. et Mund. dicitur, omnis res est propter
<lb/>suam operationem, et res sempiterna vel incorporalis, est propter sempiternalitatem
<lb/>sui esse. Sed esse rei et operatio non est extra ipsam. Ergo videtur quod
<lb/>non sint propter Dei bonitatem, quae est a rebus separata et impermixta.
<lb/>3. Praeterea, omnis res producitur ab agente propinquius fini, quantumcumque
<lb/>potest. Sed quanto aliquid est melius et diuturnius, magis ad divinam bonitatem
<lb/>accedit. Ergo Deus fecit unumquodque quantumcumque melius potuit, et ab
<lb/>aeterno, si facere potuit: quae cum falsa sint, videtur quod bonitas Dei creaturarum
<lb/>finis non sit.
<lb/>4. Praeterea, divina bonitas est sua beatitudo. Sed beatitudinis eius non est
<lb/>capax nisi intellectualis creatura, ut in littera dicitur. Ergo non omnis creaturae
<lb/>finis est divina bonitas.
<lb/>SED CONTRA, hoc propter quod res fit, est finis eius. Sed, sicut dicitur Proverb. 16, 4,
<lb/>«Universa propter semetipsum operatus est Dominus». Ergo videtur quod ipse sit
<lb/>finis omnium.
<lb/>Praeterea, bonum habet rationem finis, ut in 3 Metaph. dicitur. Ergo et
<lb/>summum bonum habet in Deo rationem finis ultimi. Sed divina bonitas est
<lb/>summa bonitas. Ergo ipsa est ultimus rerum finis.
<pb n="vol. 3, p. 88"/>
<lb/>Respondeo dicendum, quod finis et agens proportionantur ad invicem, sicut
<lb/>materia et forma. Unde secundum differentiam agentis est differentia finis. Est
<lb/>autem duplex agens. Quoddam quod suscipienti suum effectum est proportionatum;
<lb/>unde formam eiusdem speciei vel rationis in effectum inducit, sicut in
<lb/>omnibus agentibus univocis, ut ignis generat ignem, et domus quae est in anima
<lb/>artificis, causat domum quae est in materia. Quoddam vero agens non est proportionatum
<lb/>recipienti suum effectum. Unde effectus non consequitur speciem
<lb/>agentis, sed aliquam similitudinem eius quantum potest, sicut est in omnibus
<lb/>agentibus aequivoce, ut sol calefacere dicitur. Ita etiam est duplex finis.
<lb/>Quidam proportionatus ei quod est ad finem; et talis finis acquiritur ut perfectio
<lb/>in eo quod ad finem est, sicut sanitas per operationem medicinae. Est etiam
<lb/>quidam finis improportionabiliter excedens illud quod est ad finem: et hic non
<lb/>acquiritur ut perfectio inhaerens ei quod est ad finem, sed aliqua similitudo
<lb/>eius; et talis finis est divina bonitas in infinitum creaturas excedens; et ideo non
<lb/>acquiritur in creatura secundum se, ita ut sit forma eius; sed aliqua similitudo
<lb/>eius quae est in participatione alicuius bonitatis; et ideo omnis appetitus naturae
<lb/>vel voluntatis tendit in assimilationem divinae bonitatis, et in ipsammet tenderet,
<lb/>si esset possibilis haberi ut perfectio essentialis, quae est forma rei. Sed
<lb/>tamen ipsamet divina bonitas potest acquiri a creatura rationali ut perfectio
<lb/>quae est obiectum operationis, inquantum rationalis creatura possibilis est ad
<lb/>videndum et amandum Deum. Et ideo singulari modo Deus est finis in quem
<lb/>tendit creatura rationalis praeter modum communem quo tendit in ipsum omnis
<lb/>creatura, inquantum scilicet omnis creatura desiderat aliquod bonum, quod est
<lb/>similitudo quaedam divinae bonitatis. Et ex hoc patet quod in omni bono summum
<lb/>bonum desideratur.
<lb/>AD OBIECTA
<lb/>Ad primum ergo dicendum, quod quamvis res non acquirat divinam bonitatem,
<lb/>tamen acquirit aliquam similitudinem eius; et ex hoc dicitur finis.
<lb/>Ad secundum dicendum, quod ipsa operatio est ultima perfectio in qua res existit:
<lb/>habitus enim et potentia imperfectionem dicunt: et ideo idem est rei esse
<lb/>propter suam operationem et propter divinam bonitatem, ad quam maxime
<lb/>accedit secundum quod maxime est in actu perfecto. Similiter etiam ipsa sempiternitas
<lb/>essendi est quaedam assimilatio divinae bonitatis; et propter hoc perpetuitas
<lb/>specierum vocatur a philosophis divinum esse.
<pb n="vol. 3, p. 90"/>
<lb/>Ad tertium dicendum, quod finis non est causa rei, nisi secundum quod est
<lb/>in voluntate agentis; et ideo ipsa bonitas divina secundum modum et ordinem quo
<lb/>est ab eo volita est finis rerum. Et ideo tunc unaquaeque res maxime ad suum
<lb/>finem accedit, quando imitatur divinam voluntatem, secundum quod de ipsa re
<lb/>dispositum est a Deo.
<lb/>Ad quartum dicendum, quod cum bonitas Dei sit finis rerum, ad ipsam res
<lb/>diversimode se habent. Ipse enim Deus habet eam perfecte secundum suum
<lb/>esse; unde summe bonus est; et etiam secundum suam operationem, qua perfecte
<lb/>eam cognoscit et amat: unde beatus est, quia beatitudo est operatio perfecta,
<lb/>secundum Philosophum. Creatura autem intellectualis
<lb/>non attingit ad eam secundum suum esse ut ipsa sit summum bonum, sed
<lb/>secundum operationem intelligendo et amando eam; unde particeps est beatitudinis
<lb/>et non tantum bonitatis divinae. Sed creatura irrationalis accedit ad eam
<lb/>secundum aliquam assimilationem, quamvis non pertingat neque secundum
<lb/>operationem neque secundum esse; unde est particeps bonitatis, sed non beatitudinis.
<lb/>ARTICULUS 3
<lb/><hi rend="bold">Utrum omnia sint facta propter hominem.</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod non omnia sint facta propter hominem. Finis enim est intentus
<lb/>ab agente. Sed humana natura non potest esse intenta a Deo: quia nullius
<lb/>intentio est ad hoc quod est vilius se. Ergo videtur quod Deus non fecit omnia
<lb/>propter hominem.
<lb/>2. Praeterea, sicut universale agens non est nisi primum agens, ita universalis
<lb/>finis non videtur esse nisi finis ultimus. Sed homo non est finis ultimus creaturae,
<lb/>sed divina bonitas, ut dictum est. Ergo non est finis omnium creaturarum.
<lb/>3. Praeterea, non est sapientis artificis facere multa magna instrumenta propter
<lb/>aliquod parvum. Sed humana natura est quasi quoddam minimum in universo.
<lb/>Ergo videtur ridiculum quod totum universum propter hominem factum sit.
<lb/>4. Praeterea, illud quod non iuvat ad id propter quod fit, est superfluum et
<lb/>inane. Sed multa sunt in universo quae sunt homini nociva, ut serpentes, spinae
<lb/>et huiusmodi: multa sunt etiam ex quibus nullum iuvamentum habet, sicut aliqui
<lb/>pisces in profundo maris existentes. Ergo cum nihil sit vanum in operibus
<lb/>Dei, videtur quod non omnia propter hominem facta sint.
<lb/>SED CONTRA est quod dicitur in 2 Phys., quod sumus et nos quodammodo
<lb/>finis omnium.
<pb n="vol. 3, p. 92"/>
<lb/>Praeterea, ordo universi est finis totius creaturae. Sed in homine est quaedam
<lb/>similitudo ordinis universi; unde et minor mundus dicitur: quia omnes naturae
<lb/>quasi in homine confluunt. Ergo videtur quod ipse sit quodammodo finis
<lb/>omnium.
<lb/><hi rend="bold">Solutio</hi>
<lb/>Respondeo dicendum, quod finis alicuius rei dicitur dupliciter: vel in quem tendit
<lb/>naturaliter, vel ex eo quod ad ipsum sicut ad finem ordinari dicitur, ut utilitatem
<lb/>aliquam consequatur secundum intentionem et ordinem agentis. Utroque
<lb/>autem modo homo finis creaturarum dicitur: et primus quidem ex parte operis,
<lb/>sed secundus ex parte agentis. Differenter tamen homo dicitur finis, et divina
<lb/>bonitas: quia ex parte agentis divina bonitas est finis rerum, sicut ultimum
<lb/>intentum ab agente: sed natura humana non est intenta a Deo quasi movens
<lb/>voluntatem eius, sed sicut ad cuius utilitatem est ordinatus effectus eius. Ipse
<lb/>enim duplicem ordinem in universo instituit; principalem scilicet, et secundarium.
<lb/>Principalis est secundum quod res ordinantur in ipsum; et secundarius
<lb/>est secundum quod una iuvat aliam in perveniendo ad similitudinem divinam;
<lb/>unde dicitur in 12 Metaph., quod ordo partium universi ad invicem est
<lb/>propter illum ordinem qui est in bonum ultimum, et sic dicitur esse propter
<lb/>aliud omne illud ex quo provenit ei utilitas. Sed hoc contingit dupliciter; aut ita
<lb/>quod illud ex quo provenit alicui utilitas, non habeat participationem divinae
<lb/>bonitatis nisi secundum ordinem eius ad hoc cui est utile, sicut sunt partes ad
<lb/>totum, et accidentia ad subiectum, quae non habent esse absolutum, sed solum
<lb/>in altero: et talia non essent nec fierent, nisi aliud esset, cui ex eis provenit utilitas.
<lb/>Sed quaedam sunt quae habent participationem divinae bonitatis absolutam,
<lb/>ex qua provenit aliqua utilitas alicui rei: et talia essent etiam si illud cui
<lb/>provenit ex eis utilitas non foret: et per hunc modum dicitur, quod Angeli et
<lb/>omnes creaturae propter hominem a Deo factae sunt; et sic etiam homo factus
<lb/>est propter reparationem ruinae angelicae: quia haec utilitas consecuta est et a
<lb/>Deo praevisa et ordinata. Similiter ex parte operis ipsae creaturae tendunt in
<lb/>divinam bonitatem sicut in illud cui per se assimilari intendunt. Sed quia optimo
<lb/>assimilatur aliquid per hoc quod simile fit meliori se, ideo omnis creatura
<lb/>corporalis tendit in assimilationem creaturae intellectualis quantum potest,
<lb/>quae altiori modo divinam bonitatem consequitur, et propter hoc etiam forma
<lb/>humana, scilicet anima rationalis, dicitur esse finis ultimus intentus a natura
<lb/>inferiori, ut in 2 de Anima dicitur.
<pb n="vol. 3, p. 94"/>
<lb/>AD OBIECTA
<lb/>Ad primum ergo dicendum, quod homo non hoc modo dicitur esse finis sicut
<lb/>intentum ab agente: quia haec est ratio finis ultimi et principalis: sed sicut ad
<lb/>quod ordinatum est opus agentis aliquo modo, ut dictum est.
<lb/>Ad secundum dicendum, quod homo non est finis omnis creaturae sicut ultimo
<lb/>intentum ab omni creatura, sed sicut illud cui provenit utilitas ex omni creatura:
<lb/>et hoc contingit propter communicationem eius cum omni creatura, ut dicit
<lb/>Gregorius, ubi supra.
<lb/>Ad tertium dicendum, quod omnis creatura corporalis, quantumcumque sit
<lb/>magna quantitate, est tamen inferior homine ratione intellectus. Unde non est
<lb/>inconveniens, si omnis creatura talis etiam in assimilationem eius tendit,
<lb/>inquantum per hoc summae bonitati assimilatur. Sed Angeli sunt nobiliores
<lb/>homine secundum conditionem naturae; unde non sunt propter hominem praedicto
<lb/>modo, sed solum sicut ex quibus provenit homini utilitas; sicut si diceretur
<lb/>Regem esse constitutum propter aliquem rusticum, cui provenit utilitas pacis
<lb/>propter leges Regis.
<lb/>Ad quartum dicendum, quod huiusmodi non fuerunt a principio homini nociva;
<lb/>sed postea per peccatum nociva sibi facta sunt; ex quibus tamen aliqua utilitas
<lb/>sibi provenit, dum per hoc humilior fit, et in talibus etiam visibilibus gloriam et
<lb/>sapientiam Dei considerat. Et sic etiam in utilitatem cedunt ea quae in usum
<lb/>operis eius non veniunt, dum de eis aliquam cognitionem habet vel in universali
<lb/>vel in particulari. Tamen auctoritas Philosophi in 5 Physic., in contrarium
<lb/>inducta, intelligitur de rebus artificialibus.
<lb/>ARTICULUS 4
<lb/><hi rend="bold">Utrum anima rationalis debeat uniri corpori.</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod anima rationalis corpori uniri non debuit. Ea enim quae sunt
<lb/>ad finem, determinantur secundum rationem finis. Sed anima rationalis est
<lb/>propter divinam beatitudinem et bonitatem. Ergo cum per corpus impediatur a
<lb/>participatione divinae beatitudinis, quia per operationes corporales impeditur
<lb/>anima a contemplatione spiritualium, videtur quod corpori uniri non debuit.
<lb/>2. Praeterea, illud quod habet per se esse subsistens, non unitur alteri nisi accidentaliter;
<lb/>quia quod advenit post esse completum, est accidens. Sed anima est
<lb/>quiddam in esse suo subsistens; alias post corpus remanere non posset. Ergo
<lb/>non est unibilis, ut ex ea et corpore fiat unum essentialiter.
<pb n="vol. 3, p. 96"/>
<lb/>3. Praeterea, ea quae maxime distant, non uniuntur nisi minima coniunctione.
<lb/>Sed anima et corpus maxime distant, ut in littera dicitur. Ergo cum coniunctio
<lb/>formae ad materiam sit secundum maximam unionem, videtur quod anima non
<lb/>sit corpori unibilis, sicut forma materiae.
<lb/>4. Praeterea, potentiae animae fluunt ab essentia eius. Sed principiatum non
<lb/>potest esse simplicius principio a quo fluit. Cum ergo quaedam potentia animae
<lb/>nullius corporis actus sit, ut intellectus et voluntas; videtur quod nec essentia
<lb/>animae rationalis.
<lb/>SED CONTRA, divinae bonitatis est omnes gradus creaturarum universi complere.
<lb/>Sed quaedam creaturae sunt pure corporales, quaedam pure intellectuales.
<lb/>Ergo ad completionem universi oportet esse creaturam ex corporali et intellectuali
<lb/>natura compositam.
<lb/>Praeterea, intellectus possibilis, secundum Philosophum,
<lb/>est sicut tabula in qua nihil est scriptum. Sed non potest perfici ut scribatur aliquid
<lb/>in eo nisi per species in sensibus receptas. Ergo oportet quod uniatur corpori
<lb/>organico sensibili.
<lb/><hi rend="bold">Solutio</hi>
<lb/>Respondeo dicendum, quod causa finalis ipsius coniunctionis animae et corporis
<lb/>assignatur in littera a Magistro sufficienter. Finis enim potest sumi vel ex
<lb/>parte agentis, vel ex parte ipsius operis. Ex parte agentis, scilicet Dei, finis est
<lb/>bonitas eius, secundum quod cadit in voluntate ipsius volentis bonitatem suam
<lb/>in res diffundere: et haec est prima ratio quam Magister assignat. Ex parte
<lb/>autem operis, finis intentus est pertingere in assimilationem divinae beatitudinis.
<lb/>Hoc autem est secundum esse eius, prout ipsa coniunctio animae et corporis
<lb/>est quaedam similitudo divinae beatitudinis, qua coniungitur spiritus Deo:
<lb/>et haec est secunda ratio quam assignat. Et etiam secundum operationem,
<lb/>prout scilicet anima per operationes quas in corpore exercet, ad divinam beatitudinem
<lb/>accedit merendo: et haec est tertia ratio.
<lb/>AD OBIECTA
<lb/>Ad primum ergo dicendum, quod si anima non esset corpori unibilis, tunc esset
<lb/>alterius naturae; unde secundum hanc naturam quam habet, non potest melius
<lb/>ad divinam bonitatem accedere quam per hoc quod unitur corpori.
<lb/>Ad secundum dicendum, quod quidquid advenit rei subsistenti ita quod ex
<lb/>ipsius adventu novum esse constituatur, oportet accidentaliter advenire, quia
<lb/>unius rei non potest esse nisi unum esse essentiale; unde aliud esse superveniens
<lb/>erit accidentale. Sed corpus adveniens animae trahitur in consortium
<lb/>illius esse a quo anima subsistere potest, quamvis aliae formae non possunt
<lb/>subsistere in illo esse, sicut potest anima.
<pb n="vol. 3, p. 98"/>
<lb/>Ad tertium dicendum, quod propter hanc obiectionem Plato posuit, ut
<lb/>Gregorius Nyssenus narrat, quod anima est
<lb/>in corpore sicut motor in mobili, ut nauta in navi, et non sicut forma in materia;
<lb/>unde dicebat, quod homo non est aliquid ex anima et corpore, sed quod
<lb/>homo est anima utens corpore; et propter hoc etiam quidam quaesierunt quaedam
<lb/>media inter animam et corpus, ut spiritum corporalem, animam vegetabilem
<lb/>et sensibilem, et lucem, quibus mediantibus anima rationalis corpori uniretur;
<lb/>quae omnia absurda sunt secundum Philosophiam, et improbata a
<lb/>Philosopho in 8 Metaph.. Et ideo dicimus quod essentia animae
<lb/>rationalis immediate unitur corpori sicut forma materiae, et figura cerae, ut in
<lb/>2 de Anima dicitur. Sciendum ergo, quod convenientia potest attendi
<lb/>dupliciter: aut secundum proprietates naturae; et sic anima et corpus multum
<lb/>distant: aut secundum proportionem potentiae ad actum; et sic anima et corpus
<lb/>maxime conveniunt. Et ista convenientia exigitur ad hoc ut aliquid uniatur alteri
<lb/>immediate ut forma; alias nec accidens subiecto nec aliqua forma materiae
<lb/>uniretur; cum accidens et subiectum etiam sint in diversis generibus, et materia
<lb/>sit potentia, et forma sit actus.
<lb/>Ad quartum dicendum, quod in formis est quidam gradus nobilitatis; et quanto
<lb/>aliqua forma est nobilior, tanto plus materiae praedominatur; unde forma terrae
<lb/>est magis materialis quam forma aeris vel ignis. Inter autem omnes formas
<lb/>anima rationalis nobilior est, unde maxime praedominatur materiae. Omne
<lb/>autem quod unitur alteri ut vincens et dominans super illud habet effectum non
<lb/>solum secundum coniuntionem sui ad alterum, sed etiam per se absolute,
<lb/>inquantum non dependet ad illud cui unitur; sicut patet in igne candelae, cuius
<lb/>lumen extenditur ultra ascensionem vaporis, et calefactionem. Unde quaedam
<lb/>vires ab anima provenire possunt quae sunt corporis actus, et quaedam sunt ab
<lb/>organis corporalibus absolutae; quamvis enim essentia animae corpori uniatur
<lb/>ut forma, non tamen sicut forma materialis non habens esse absolute in quo
<lb/>subsistere possit.
<lb/>ARTICULIUS 5
<lb/><hi rend="bold">Utrum anima humana tali corpori debuerit uniri.</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod tali corpori uniri non debuit. Cum enim forma proportionetur
<lb/>materiae, nobilissimae formae debetur nobilissimum corpus. Ergo videtur quod
<lb/>corpori caelesti debeat uniri anima, quae est nobilissima formarum.
<pb n="vol. 3, p. 100"/>
<lb/>2. Praeterea, simplici formae magis proportionatur corpus simplex quam compositum.
<lb/>Sed anima est simplicissima formarum. Ergo non debet uniri composito,
<lb/>sed simplici.
<lb/>3. Praeterea, corpus organicum est magis difforme quam corpus homogeneum.
<lb/>Sed anima est simplicissimus motor. Ergo corpus cui unitur sicut mobili, debet
<lb/>esse homogeneum et non organicum.
<lb/>4. Praeterea, quanto corpus est subtilius, tanto magis accedit ad nobilitatem
<lb/>formae et continentis. Sed ignis est subtilissimum corpus; unde in 2 de
<lb/>Generatione dicitur, quod habet plus de specie. Ergo videtur quod ad minus
<lb/>secundum praedominium ignis debeat esse in corpore animato; cuius contrarium
<lb/>ostendit motus gravis quem habet; unumquodque enim movetur motu
<lb/>praedominantis in ipso, ut in 1 de Caelo et Mundo dicitur.
<lb/>SED CONTRA est quod dicitur Genes. 2, 7: «Formavit Deus hominem de limo terrae».
<lb/>Et hoc etiam ad sensum videmus.
<lb/><hi rend="bold">Solutio</hi>
<lb/>Respondeo dicendum, quod oportuit talem formam, scilicet animam rationalem,
<lb/>corpori bene complexionato uniri: cuius rationem assignat Avicenna
<lb/>dicens, quod oportet ordinem perfectibilium esse secundum ordinem
<lb/>perfectionum. Inter omnes autem perfectiones illa est nobilissima quae
<lb/>movet caelum, cui inter omnes alias perfectiones maxime anima rationalis assimilatur:
<lb/>et ideo corpus oportet quod sit simillimum caelo. De nobilitate autem
<lb/>corporis caelestis est, quod non habet contrarium; unde quanto plus corpus
<lb/>separatur a contrarietate, similius caelo efficitur. Hoc autem non potest esse in
<lb/>generabilibus et corruptibilibus hoc modo quod a contrariis omnimode absolvantur,
<lb/>scilicet calido et frigido, per hoc quod conveniunt ad medium, quia
<lb/>medium neutrum extremorum est actu; et ideo illud corpus quod venit ad maximam
<lb/>aequalitatem mixtionis, est simillimum caelo; et tale corpus debet esse
<lb/>corpus humanum; et inde est quod dicitur 2 de Anima quod homo
<lb/>habet meliorem tactum ceteris animalibus; et quanto est melioris tactus, tanto
<lb/>est melioris intellectus, quia subtilitas tactus sequitur aequalitatem complexionis.
<lb/>Instrumentum enim tactus debet esse in potentia respectu suorum sensibilium
<lb/>sicut medium et non privatio, sicut pupilla est potentia album et nigrum, ut
<lb/>in eodem libro dicitur.
<lb/>AD OBIECTA
<lb/>Ad primum ergo dicendum, quod corpus caeleste est nobilius quam corpus
<lb/>humanum, et perfectio sua est nobilior quam anima humana. Sed, sicut dicit
<lb/>Commentator, in lib. 1 de substantia Orbis, corpus caeleste non est generabile
<pb n="vol. 3, p. 102"/>
<lb/>neque corruptibile sicut corpus humanum; et ideo non indiget perfectione
<lb/>terminante ipsum sensificando et vegetando, sed qua moveat ipsum in loco: et
<lb/>quaecumque sit virtus illa, sive Deus sive Angelus, est superior in natura quam
<lb/>anima humana, quae est motor corporis humani; et corporeitas caeli quam corporeitas
<lb/>corporis humani.
<lb/>Ad secundum dicendum, quod corpora simplicia maxime removentur a similitudine
<lb/>caeli, inquantum in eorum natura est habere contrarium cum intentione, et
<lb/>ideo corpori tali anima rationalis uniri non debuit.
<lb/>Ad tertium dicendum, quod anima rationalis quamvis sit simplex in essentia,
<lb/>tamen est multiplex in potentiis et operationibus: et ideo oportet quod corpus
<lb/>suum multa habeat organa ad diversas operationes apta; et propter hoc natura
<lb/>dedit homini manus, quibus plurimas operationes facere potest; et propter hoc
<lb/>etiam quanto anima est minus nobilis, requirit minorem diversitatem in organis,
<lb/>sicut patet in plantis et in animalibus annulosis.
<lb/>Ad quartum dicendum, quod elementa quanto plus habent de specie et de qualitatibus
<lb/>activis, tanto plus habent de virtute agendi: unde non posset fieri adaequatio,
<lb/>nisi de elemento magis materiali esset plus secundum quantitatem vel
<lb/>materiam. Ideo oportet corpus humanum secundum quantitatem habere plus de
<lb/>terrestri, quamvis non secundum qualitatem, quia in corpore vivo dominatur
<lb/>calidum: unde in libris de Anima dicitur, quod nihil est sensitivum sine calore,
<lb/>et quod calor ignis est instrumentum animae. Et quia gravitas et Levitas, quae
<lb/>sunt principia motus localis, consequuntur quantitatem materiae, ideo motus
<lb/>gravis apparet in corpore humano.
<lb/><hi rend="bold">EXPOSITIO TEXTUS</hi>
<lb/>«Plato namque tria initia existimavit». Sciendum, quod in hoc Plato erravit,
<lb/>quia posuit formas exemplares per se subsistentes extra intellectum divinum, et
<lb/>neque ipsas neque materiam a Deo esse habere.
<lb/>«Aristoteles vero duo principia dixit». Videtur imperfecte tangere positionem
<lb/>eius: quia ipse ponit tria principia, in 1 Phys., materiam, formam, et privationem.
<lb/>Praeterea, ipse ponit non solum causam effectivam exemplarem, quae intelligitur
<lb/>per principium operatorium, sed etiam causam finalem. Praeterea, secundum
<lb/>ipsum, forma et agens et finis incidunt in idem, ut in 2 Phys.
<lb/>dicit; et ita videtur tantum duo principia posuisse.
<lb/>Ad quod dicendum, quod Aristoteles non erravit in ponendo plura principia:
<lb/>quia posuit esse omnium tantum a primo principio dependere; et ita relinquitur
<lb/>unum esse primum principium. Erravit autem in positione aeternitatis mundi.
<pb n="vol. 3, p. 104"/>
<lb/>Ad primum ergo dicendum, quod privatio ab eo non ponitur per se principium,
<lb/>sed per accidens; nec in esse rei, sed in fieri tantum.
<lb/>Ad aliud dicendum, quod secundum ipsum, primum principium agens et ultimus
<lb/>finis reducuntur in idem numero, ut patet in 12 Metaph.: ubi ponit
<lb/>quod primum principium movens movet ut desideratum ab omnibus. Forma
<lb/>autem quae est pars rei non ponitur ab eo in idem numero incidere cum agente,
<lb/>sed in idem specie vel similitudine: ex quo sequitur quod sit unum principium
<lb/>primum extra rem, quod est agens et exemplar et finis; et duo quae sunt partes
<lb/>rei, scilicet forma et materia, quae ab illo primo principio producuntur.
<lb/>«Intelligendo amaret». Hic ponit quatuor, quae se secundum ordinem habent.
<lb/>Intellectus enim secundum apprehensionem boni gignit amorem, amor autem
<lb/>unit amato, et quodammodo illud suum esse facit possidendo. Et ex hac
<lb/>coniunctione sequitur delectatio quae perficit rationem fruitionis. Cetera ex
<lb/>praedictis manifesta sunt.
<pb n="vol. 3, p. 114"/>
<lb/><hi rend="bold">IN SECUNDUM SENTENTIARUM, DISTINCTIO 2</hi>
<lb/><hi rend="bold">DIVISIO TEXTUS</hi>
<lb/>Hic Magister incipit determinare de creaturis in speciali quantum ad considerationem
<lb/>theologi pertinet; et dividitur in tres partes: in prima determinat de
<lb/>creatura pure spirituali; in secunda de creatura pure corporali, 12 dist., ibi:
<lb/>«Hae de angelicae naturae conditione dicta sufficiant»; in tertia de creatura ex
<lb/>utraque composita, 16 dist.: «His excursis, quae supra de creatione hominis
<lb/>praemisimus, effectui mancipare, atque ordine explanare nunc suscipimus».
<lb/>Prima in tres: in prima determinat de Angelorum creatione; in secunda de
<lb/>separatione per aversionem et conversionem, 5 dist., ibi: «Post haec, consideratio
<lb/>adducit inquirere, quales effecti sint, dum dividerentur aversione et conversione»;
<lb/>in tertia determinat de bonorum dignitate, 9 dist., ibi: «Post praedicta
<lb/>superest cognoscere de ordinibus Angelorum quid scriptura tradat».
<lb/>Prima in duas: in prima determinat de creatione Angelorum, quantum ad illud
<lb/>quod adiacet eis quasi mensura; in secunda determinat de conditione ipsorum
<lb/>creatorum, 3 dist., ibi: «Ecce ostensum est ubi Angeli fuerint mox ut creati
<lb/>sunt». Prima dividitur in duas: in prima ostendit quando creati sunt Angeli; in
<lb/>secunda ubi creati sunt, ibi: «Iam ostensum est quando creata fuerit angelica
<lb/>natura». In prima dicit de quo est intentio; in secunda prosequitur quaestionem,
<lb/>ibi: «Quaedam auctoritates videntur innuere quod ante omnem creaturam
<lb/>creati sunt Angeli». Et circa hoc duo facit: primo movet quaestionem, ponendo
<lb/>rationes ad utramque partem; secundo determinat eam, ibi: «Videtur utique
<lb/>hoc esse tenendum». Et circa hoc tria facit: primo determinat quaestionem;
<lb/>secundo determinationem confirmat, ibi: «Quod autem simul creata fuerit corporalis
<lb/>spiritualisque creatura, Augustinus...aperte ostendit»; tertio obiecta in
<lb/>contrarium solvit, ibi: «Hieronymus super Epistolam ad Titum aliud videtur
<lb/>sentire».
<lb/>«Iam ostensum est quando creata fuerit angelica natura». Hic determinat ubi
<lb/>creati sunt Angeli: et primo ostendit quod in caelo empyreo; secundo epilogat
<lb/>ea quae dixerat, ibi: «Simul ergo visibilium rerum materia et invisibilium natura
<lb/>condita est»; tertio obiectum in contrarium solvit, ibi: «Hic quaeri solet, si
<lb/>in caelo empyreo fuerunt Angeli statim ubi facti sunt»
<pb n="vol. 3, p. 116"/>
<lb/><hi rend="bold">QUAESTIO 1</hi>
<lb/>Hic est duplex quaestio. Prima de aevo, quod durationem Angeli mensurat.
<lb/>Secunda de caelo empyreo, qui locus Angelorum dicitur.
<lb/>Circa primum tria quaeruntur: 1. Utrum aevum ab aeternitate vel tempore differat;
<lb/>2. Utrum sit unum tantum aevum; 3. Utrum aevum mensurans durationem
<lb/>Angeli ante tempus inceperit.
<lb/>ARTICULUS 1
<lb/><hi rend="bold">Utrum aevum sit idem quod aeternitas.</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod aevum sit idem quod aeternitas. Sicut enim dicitur in libro de
<lb/>Causis, intelligentia parificatur aeternitati. Non autem nisi sicut mensuratum
<lb/>mensurae. Cum ergo mensura angelicae durationis ponatur aevum;
<lb/>videtur quod sit idem aeternitati.
<lb/>2. Praeterea, sicut se habent mensurata, ita et mensurae. Sed Angelus non est
<lb/>causa temporalium rerum. Ergo nec mensura durationis eius causa erit temporis,
<lb/>sed tantum mensura durationis creationis, quae est aeternitas. Sed aevum
<lb/>est causa temporis, sicut dicit Boetius de Consolat.: « Qui tempus ab
<lb/>aevo ire iubes». Ergo aevum est aeternitas.
<lb/>3. Praeterea, sicut se habent mobilia ad invicem in successione, ita se habent
<lb/>immobilia ad invicem in immobilitate. Sed omnium mobilium est una mensura
<lb/>successiva, scilicet tempus. Ergo et omnium immobilium est mensura una, scilicet
<lb/>aeternitas.
<lb/>4. SED CONTRA, videtur quod aevum sit idem quod tempus. Quia, secundum
<lb/>Augustinum, Deus movet spiritualem creaturam per
<lb/>tempus. Sed talis creaturae mensura ponitur aevum. Ergo aevum et tempus
<lb/>idem sunt.
<lb/>5. Praeterea, omnis mensura durationis creaturae est divisibilis. Sed partes
<lb/>durationis non sunt simul. Ergo cum aevum sit mensura durationis creaturae,
<lb/>videtur quod in eo sit successio. Sed haec est ratio temporis. Ergo videtur quod
<lb/>tempus et aevum sint idem.
<lb/>6. Praeterea, nullum creatum est actu infinitum. Sed Angelus in infinitum durabit,
<lb/>quia nunquam corrumpetur. Ergo sua duratio non est tota simul; et sic idem
<lb/>quod prius.
<lb/>7. Praeterea, omne illud cuius duratio est tota simul, non differt in eo esse et
<lb/>fuisse. Sed illud quod fuit, non potest intelligi non fuisse. Ergo non potest intelligi
<lb/>Angelum non esse, nec Deus potest hoc facere: quod est falsum. Ergo duratio
<lb/>Angeli non est tota simul.
<pb n="vol. 3, p. 118"/>
<lb/><hi rend="bold">Solutio</hi>
<lb/>Respondeo dicendum, quod aevum ponitur mensura media inter tempus et
<lb/>aeternitatem. De distinctione autem temporis ab aevo est triplex opinio.
<lb/>Quidam enim dicunt, quod idem est nunc aevi et temporis secundum essentiam,
<lb/>sed differunt secundum rationem: quia nunc temporis mensurat ipsum mobile
<lb/>inquantum est in motu; eo quod sicut se habet tempus ad motum, ita se habet
<lb/>nunc temporis ad mobile, ut dicitur in 4 Phys.: sed nunc aevi mensurat
<lb/>substantiam ipsius primi mobilis prout in se consideratur: et sic tempus et
<lb/>aevum differunt tantum ratione: tamen aevo mensuratur non tantum substantia
<lb/>caeli sed etiam Angeli. Sed hoc non potest stare: quia duratio respicit esse in
<lb/>actu; non est autem idem actus nec unius rationis esse caeli quod mensuratur
<lb/>aevo, et moveri ipsius quod mensuratur tempore: et ideo secundum rem tempus
<lb/>et aevum differunt, cum diversorum generum sint diversae mensurae, ut ex
<lb/>10 Metaph. patet.
<lb/>Ideo alii hoc concedentes, dixerunt, quod aevum est mensura rei permanentis
<lb/>creatae, sed tempus est mensura rei motae; et tamen in aevo est prius et posterius
<lb/>sicut in tempore, sed differunt, quia in tempore est prius et posterius cum
<lb/>innovatione, in aevo autem est sine innovatione et inveteratione. Hoc autem
<lb/>nihil videtur dictu: quia ubicumque est prius et posterius, oportet intelligere
<lb/>partem priorem et posteriorem, et in nulla duratione partes priores et posteriores
<lb/>sunt simul; unde oportet quod quando est prius non sit posterius; et ideo
<lb/>oportet posterius de novo advenire, cum prius non fuerit. Exemplum etiam quod
<lb/>ponunt, falsum supponit: dicunt enim, quod sicut invenitur fluxus alicuius ab
<lb/>alio continuus cum innovatione, eo quod semper aliud et aliud est quod fluit,
<lb/>sicut in exitu rivi a fonte; ita etiam invenitur fluxus continuus sine innovatione,
<lb/>sicut exitus radii a sole, qui semper est idem. Sed hoc non est verum: quia in
<lb/>exitu radii a sole non attenditur prius et posterius per se: quia illuminatio non
<lb/>est motus et non est in tempore nisi per posterius, eo quod omne quod illuminatur,
<lb/>reducitur in quemdam motum sicut in causam, in quo est innovatio situs;
<lb/>sicut in motum corporis illuminantis, quod illuminat dum super terram movetur.
<lb/>Esse autem Angeli non reducitur in innovationem alicuius motus sicut in causam,
<lb/>nec in se innovatur, quia nihil fit quod prius non esset. Ergo impossibile
<lb/>est quod aliquo modo sit ibi prius et posterius.
<lb/>Et ideo dicendum, quod tempus est mensura habens prius et posterius, aevum
<lb/>autem non habens; oportet enim rationem mensurae ex mensurato accipere. Esse
<lb/>autem Angeli, quod aevo mensuratur, est indivisibile variatione carens, et ideo
<lb/>aevum prius et posterius non habet; sed motus qui tempore mensuratur, successione
<lb/>quadam perficitur; et ideo in tempore invenitur prius et posterius. Differt
<lb/>autem aevum ab aeternitate, sicut et esse Angeli ab esse divino, in duobus.
<pb n="vol. 3, p. 120"/>
<lb/>Primo, quia esse divinum est per se stans, quia est id quod est; in Angelo autem
<lb/>est aliud esse et aliud quod est. Secundo, quia esse Angeli est ab alio, et non
<lb/>esse divinum; unde patet quod sicut esse Angeli est quaedam participatio divini
<lb/>esse, ita etiam aevum est quaedam participatio aeternitatis; et propter hoc doctores
<lb/>parum loquuntur de differentia aevi et aeternitatis; unde Dionysius indifferenter
<lb/>utroque utitur.
<lb/>AD OBIECTA
<lb/>Et per hoc patet responsio ad primum: quia aeternitas ibi sumitur pro aeternitate
<lb/>participata, quae est aevum; et Deus dicitur esse supra aeternitatem, sicut
<lb/>supra ens, et supra omne quod nominatur.
<lb/>Et similiter dicendum est ad secundum, quod aevum sumitur ibi pro aeternitate.
<lb/>Si tamen sumatur secundum quod differt ab aeternitate, sic dicitur tempus ab
<lb/>aevo fluere non effective, sed exemplariter: quia digniora in entibus sunt quodammodo
<lb/>exemplaria inferiorum, inquantum magis accedunt ad primum exemplar;
<lb/>et ita aevum est exemplar temporis, inquantum aeternitati similius est.
<lb/>Ad tertium dicendum, quod motus univocatur ad minus in intentione generis; et
<lb/>ideo omnibus motibus ordinatis ad invicem, potest una mensura respondere.
<lb/>Sed nullum esse creatum univocatur cum esse increato; et ideo oportet ponere
<lb/>duas mensuras.
<lb/>Ad quartum dicendum, quod Angelus potest considerari dupliciter. Vel quantum
<lb/>ad suum esse quod est sine vicissitudine, et sic mensuratur aevo; vel quantum
<lb/>ad operationem, et sic etiam quantum ad aliquam operationem aevo mensuratur,
<lb/>prout scilicet intuetur res in verbo, quia sic in eius operatione non est vicissitudo
<lb/>aliqua: sed secundum aliam operationem, in qua est vicissitudo, mensuratur
<lb/>tempore, secundum scilicet quod intuetur res per plures species quae sunt
<lb/>apud ipsum. Hoc autem tempus est aliud a tempore quod mensurat motum
<lb/>primi mobilis, eo quod ista vicissitudo non ordinatur ad illam, nec istud tempus
<lb/>est continuum, sed numerus discretus vicissitudinis non continuae: continuitas
<lb/>enim accidit tempori ex parte motus numerati, et non secundum formam suam
<lb/>qua numerus est, ut dicit Commentator, in 4 Physic..
<lb/>Ad quintum dicendum, quod omnis divisio durationis accidit ex motu per quem
<lb/>fit successio prioris et posterioris, et ideo tempus est mensura per modum
<lb/>numeri. Sed aevum et aeternitas mensurant actum, in quo non accidit renovatio
<lb/>per motum; et ideo sunt indivisibiles mensurae per modum unitatis; sicut enim
<lb/>tempus est numerus prioris et posterioris in motu, ita etiam et aevum est unitas
<lb/>permanentiae actus qui est esse vel operatio creati, et similiter aeternitas
<lb/>increati.
<pb n="vol. 3, p. 122"/>
<lb/>Ad sextum dicendum, quod esse Angeli non est infinitum privative per modum
<lb/>quanti, quia indivisibile est, cuius infinitum non potest esse in actu; sed est infinitum
<lb/>negative, non simpliciter, sed respectu alicuius finis qui est terminus
<lb/>durationis quam non habet.
<lb/>Ad septimum dicendum, quod potest Deus facere Angelum non esse: quia sicut
<lb/>non potuit per se incipere, ita nec durare, nisi voluntate eius: et similiter potest
<lb/>intelligi non esse, eo quod sua quidditas non est suum esse. Nec tamen potest
<lb/>facere ut simul sit et non sit: nec hoc potest intelligi; et sic non potest facere
<lb/>ipsum non fuisse, quia haec possibilitas diversificatur ab illa, ut in 1 lib.,
<lb/>distinct. 43, dictum est: et ideo obiectio ista non est ad propositum.
<lb/>ARTICULUS 2
<lb/><hi rend="bold">Utrum aevum sit tantum unum.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod aevum non sit tantum unum. Sicut enim tempus est numerus
<lb/>motus, ita et aevum videtur esse unitas contracta vel determinata ad rem aliquam.
<lb/>Sed talis unitas multiplicatur ad multiplicationem eorum quibus convenit
<lb/>esse unum. Ergo non est tantum unum aevum.
<lb/>2. Praeterea, corporalium et incorporalium, cum sint diversorum generum, non
<lb/>est mensura una. Sed aevo mensurantur quaedam corpora, sicut substantia
<lb/>caeli. Ergo videtur, cum etiam quaedam spiritualia mensurentur aevo, quod
<lb/>aevum non sit unum.
<lb/>3. Praeterea, omnium motuum quorum est tempus unum, est reductio in unum
<lb/>motum sicut in causam. Sed Angeli non reducuntur in unum Angelum sicut in
<lb/>causam. Ergo non mensurantur uno aevo.
<lb/>4. Praeterea, quocumque Angelo remoto, nihilominus remanebit esse aliorum
<lb/>Angelorum aevo mensuratum. Sed quaecumque ita se habent quod remoto uno
<lb/>remanet alterum, non dependent ad invicem. Ergo videtur quod aevum unius
<lb/>Angeli non dependet ad aevum alterius, et sic non est omnium unum aevum.
<lb/>5. Praeterea, si mensuretur per unum aevum, hoc non est nisi per aevum quod
<lb/>est mensura esse primi Angeli. Sed, ut infra dicitur, Angelus qui corruit, inter
<lb/>omnes maior fuit. Ergo videtur quod esse omnium bonorum Angelorum mensuretur
<lb/>ad aevum Daemonis, quod est absurdum. Ergo videtur quod non sit tantum
<lb/>unum aevum.
<lb/>SED CONTRA, medium habet naturam extremorum. Sed aevum medium est inter
<lb/>aeternitatem et tempus; aeternitas autem est una, et similiter tempus. Ergo
<lb/>aevum est unum.
<lb/>Praeterea, hoc etiam videtur per hoc quod aevum est simplicius quam tempus,
<lb/>et ita magis unum.
<pb n="vol. 3, p. 124"/>
<lb/><hi rend="bold">Solutio</hi>
<lb/>Respondeo dicendum, quod ponendo unitatem aevi, oportet eam investigare ad
<lb/>similitudinem temporis: cuius causa tripliciter assignatur.
<lb/>Quidam enim dicunt, quod tempus est numerus motus; unde sicut idem est
<lb/>denarius quo numerantur decem canes et decem equi; ita est etiam idem tempus
<lb/>quo numerantur omnes motus. Sed hoc improbat Commentator in 4 Phys.:
<lb/>quia unitas numeri diversorum numeratorum non est nisi unitas
<lb/>numeri mathematice accepti. Tempus autem non est quid mathematicum, sed
<lb/>naturale.
<lb/>Praeterea omnia mathematica multiplicantur secundum esse quod habent in
<lb/>rebus, sicut non est eadem linea in cupro et ligno secundum esse; unde sequeretur
<lb/>quod tempus secundum esse numeraretur, et multiplicaretur ad numerum
<lb/>motuum; et ita sequeretur quod essent plura tempora simpliciter, sed unum tantum
<lb/>imaginarie.
<lb/>Alii dixerunt, quod quia tempus est mensura variationis, et omnis variatio est
<lb/>ex possibilitate materiae, et quia materia est una; ideo dicunt tempus unum ab
<lb/>unitate materiae. Sed hoc non videtur verum. Tempus enim non mensurat variationem
<lb/>in potentia, sed variationem in actu; actus autem variationis in materia
<lb/>non est unus, sed plures; sed tantum prima potentia ad variationem est una:
<lb/>quamvis etiam hoc non sit per se notum; immo forte falsum, quod omnium
<lb/>mobilium sit materia una. Et praeterea tempus de necessitate, cum sit numerus,
<lb/>respicit aliquam multitudinem numeratam. In materia autem prima secundum
<lb/>essentiam non est aliqua multitudo, sed solum secundum esse; et secundum hoc
<lb/>esse non est una in pluribus; unde nec tempus materiae secundum essentiam
<lb/>suam respondet, sed solum esse, secundum quod variatur per motum; unde ex
<lb/>unitate materiae nullo modo potest esse tempus unum.
<lb/>Et ideo dicendum cum Commentatore, in 4 Physic., quod tempus
<lb/>est unum ab unitate motus primi mobilis: tempus enim comparatur ad istum
<lb/>motum non tantum ut mensura ad mensuratum, sicut ad alios motus, sed sicut
<lb/>accidens ad subiectum, quod ponitur in definitione eius; ex quo habet unitatem
<lb/>et multitudinem. Unde primo mensurat motum diurnum, et per illum mensurat
<lb/>omnes alios; sicut enim dicitur in 10 Metaph., unumquodque mensuratur
<lb/>per illud quod est primum et minimum sui generis. Et similiter dicendum
<lb/>est de aevo, quod est unum ab unitate esse simplicissimi aeviternorum,
<lb/>quod est primus Angelus: quia oportet unum esse simpliciorem altero, ut infra
<lb/>dicetur.
<pb n="vol. 3, p. 126"/>
<lb/>AD OBIECTA
<lb/>Ad primum ergo dicendum, quod mensura est duplex. Quaedam intrinseca,
<lb/>quae est in mensurato sicut accidens in subiecto; et haec multiplicatur ad multiplicationem
<lb/>mensurati; sicut plures lineae sunt quae mensurant longitudinem
<lb/>plurium corporum aequalium. Est etiam quaedam mensura extrinseca; et hanc
<lb/>non est necesse multiplicari ad multiplicationem mensuratorum, sed est in uno
<lb/>sicut in subiecto ad quod multa mensurantur, sicut multi panni mensurantur ad
<lb/>longitudinem unius ulnae: et hoc modo multi motus mensurantur ad numerum
<lb/>unius primi motus, qui numerus est tempus; et multa permanentia ad unitatem
<lb/>unius permanentis, quod est aevum.
<lb/>Ad secundum dicendum, quod spiritualia et corporalia possunt in permanentia
<lb/>essendi assimilari, et secundum hoc unam mensuram habere, quamvis in aliis
<lb/>multum distent.
<lb/>Ad tertium dicendum, quod quamvis unus Angelus non sit causa alterius, est
<lb/>tamen simplicior altero: et hoc sufficit ad rationem mensurae.
<lb/>Ad quartum dicendum, quod si non esset iste primus Angelus qui modo est,
<lb/>esset alius primus ad quem alii mensurarentur; sicut si non esset hoc primum
<lb/>mobile, esset aliud, cuius tempus esset mensura.
<lb/>Ad quintum dicendum, quod cum aevum sit participatio aeternitatis, quanto aliquid
<lb/>magis est in participatione aeternitatis, per prius mensuratur aevo; et ideo
<lb/>cum Angelus beatus magis sit in participatione aeternitatis quam ille qui per
<lb/>peccatum corruit, non sequitur quod Angelus beatus mensuretur ad aevum daemonis,
<lb/>sed e converso.
<lb/>ARTICULUS 3
<lb/><hi rend="bold">Utrum duratio Angeli inceperit ante mundum</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod duratio Angeli ante mundum inceperit. Gregorius enim
<lb/>Nazianzenus dixit, quod Deus primo excogitavit angelicas substantias;
<lb/>et excogitatio ipsius, opus eius est, ut dicit Damascenus.
<lb/>Ergo videtur quod ante alias creaturas Angelus factus sit.
<lb/>2. Praeterea, creatura corporalis non aequiparatur spirituali. Sed ideo dicitur
<lb/>Deum noluisse mundum ab aeterno facere, ne mundus sibi aequiparari videretur.
<lb/>Ergo videtur quod nec creaturam corporalem simul cum spirituali facere
<lb/>debuerit.
<pb n="vol. 3, p. 128"/>
<lb/>3. Praeterea, nullus potest habere cognitionem alicuius rei fiendae, nisi
<lb/>praeexistat aliquid eius esse. Sed secundum Augustinum,
<lb/>Angelus in Verbo accepit cognitionem creaturae per verbum fiendae,
<lb/>quae cognitio matutina dicitur. Ergo videtur quod Angelus ante alias creaturas
<lb/>factus sit.
<lb/>4. Praeterea, secundum aliquos, Angeli movent caelos. Sed motor praecedit
<lb/>mobile. Ergo videtur quod Angeli praecesserunt caelos, et alia corporea.
<lb/>SED CONTRA, quandocumque fuerunt Angeli, distiterunt ab invicem per essentiam.
<lb/>Sed distantia aliquorum non potest intelligi nisi loco existente; nec locus,
<lb/>nisi sit corpus. Ergo Angeli ante corporalia creati non sunt.
<lb/>Praeterea, si Angelus ante corporalia creatus fuit, oportet quod «nunc» creationis
<lb/>Angeli sit prius quam «nunc» creationis mundi. Sed ubicumque est
<lb/>«nunc» prius et posterius, ibi est tempus. Ergo oportet quod ante mundum fuerit
<lb/>tempus; quod est impossibile, ut videtur, quia tunc esset et motus.
<lb/><hi rend="bold">Solutio</hi>
<lb/>Respondeo dicendum, quod creatio rerum dependet ex voluntate Creatoris, qui
<lb/>tunc et non prius res creare voluit; quae quia nobis nota non est, initium creationis
<lb/>rerum ratione investigare non possumus, sed fide tenemus, prout nobis
<lb/>traditum est per eos quibus divinam voluntatem revelatam credimus.
<lb/>Sciendum est ergo, quod circa inceptionem rerum, sancti convenientes in eo
<lb/>quod fidei est, scilicet quod nihil est ab aeterno praeter Deum, varia, ad minus
<lb/>quantum ad verborum superficiem, dixisse inveniuntur in his quae de necessitate
<lb/>fidei non sunt, in quibus licuit eis diversimode opinari, sicut et nobis. Plures
<lb/>enim eorum qui Augustinum praecesserunt, ut Hieronymus, Hilarius, Gregorius
<lb/>Nazianzenus, videntur posuisse Angelos ante creaturam corporalem factos, et
<lb/>corporalem per spiritualem successive distinctam. Augustinus vero ponit corporalem
<lb/>simul et spiritualem creaturam factam, et corporalem simul secundum
<lb/>materiam et species, non tamen secundum individua, quae successione temporis
<lb/>generantur. Sequentes vero, ut Gregorius et Beda, concordant cum
<lb/>Augustino in coaevitate corporalis et spiritualis creaturae, et cum aliis in successione
<lb/>distinctionis corporum per species diversas: et ideo communiter tenetur
<lb/>quod Angelus non est factus ante corporalem creaturam: hoc enim probabilius
<lb/>videtur, tum ex parte divinae omnipotentiae, cuius non est successive operari,
<lb/>tum ad excludendum errorem, ne viderentur Angeli corporalium creatores
<lb/>esse. Tamen alteri sententiae praeiudicandum non est, ut in littera dicitur: quia
<lb/>non est demonstratum, nec fide expressum.
<pb n="vol. 3, p. 130"/>
<lb/>AD OBIECTA
<lb/>Ad primum ergo dicendum, quod si diversorum dicta ad convenientiam reducere
<lb/>volumus, quod tamen necessarium non est, potest dici, quod auctoritates
<lb/>quae coaevitatem negare videntur, exponendae sunt secundum ordinem dignitatis,
<lb/>et non durationis.
<lb/>Ad secundum dicendum, quod non est simile; quia Deus praecedit creaturam
<lb/>non solum dignitate, sed etiam causalitate, quam ostendit mundi inchoatio:
<lb/>quia, ut Rabbi Moyses dicit, facillima via ad ostendendum Deum esse, et ab
<lb/>ipso esse omnia, est ex suppositione novitatis mundi: et ideo statutum est in
<lb/>lege ut septimo die festum ducerent, in quo mundus consummatus est, ut per
<lb/>novitatem mundi semper in cognitione Dei permanerent. Sed spiritualis creatura
<lb/>excedit corporalem dignitate, non causalitate; quae ne credi causa eius posset,
<lb/>congrue simul utraque facta est.
<lb/>Ad tertium dicendum, quod de re iam facta potest accipi cognitio eius ut fiendae,
<lb/>si consideretur in causis suis, ex quibus processit: et sic Angeli susceperunt
<lb/>cognitionem rerum fiendarum in Verbo, quod est ars operativa rerum.
<lb/>Ad quartum dicendum, quod motor non necessario praecedit mobile duratione,
<lb/>sed dignitate, ut patet de anima et corpore.
<lb/>Aliae rationes ad oppositum sunt etiam sophisticae: quia essentia Angeli non
<lb/>necessario indiget loco, nec eorum definitio est secundum ordinem vel distantiam
<lb/>localem, sed secundum principia essentialia.
<lb/>Similiter etiam alia obiectio procedit de tempore imaginato: quia scilicet nunc
<lb/>imaginari ante mundum possumus, sicut etiam multas lineas extra caelum.
<pb n="vol. 3, p. 132"/>
<lb/><hi rend="bold">QUAESTIO 2</hi>
<lb/>Deinde quaeritur de caelo empyreo, in quo Angeli facti dicuntur; de quo tria
<lb/>quaeruntur: 1. Utrum sit corpus; 2. Quale sit; 3. Utrum influentiam habeat
<lb/>super alia corpora.
<lb/>ARTICULUS 1
<lb/><hi rend="bold">Utrum caelum empyreum sit corpus.</hi>
<lb/><hi rend="bold">Ad primum sic proceditur.</hi>
<lb/>1. Videtur quod non sit corpus. Omne enim corpus naturale est sensibile, et
<lb/>praecipue sensu visus. Sed caelum empyreum non est visibile, sed intellectuale,
<lb/>ut in littera dicitur. Ergo non est corpus.
<lb/>2. Praeterea, caelum empyreum est locus contemplationis. Sed contemplationi
<lb/>non debetur locus corporalis, quae etiam existentes in corpore a corporibus
<lb/>abstrahit: quia, secundum Augustinum: «Quamdiu aliquid divinum
<lb/>mente percipimus, non in hoc mundo sumus». Ergo videtur quod caelum
<lb/>empyreum non sit corpus.
<lb/>3. Praeterea, Philosophus probat in 1 Cael. et Mund.,
<lb/>quod extra primum mobile non est aliquod corpus, extra quod tamen quodammodo
<lb/>ponit vitam beatam, quam nos dicimus in caelo empyreo esse. Ergo
<lb/>videtur quod non sit corpus.
<lb/>4. Praeterea, corporum naturas perscrutati sunt Philosophi, quibus etiam Deus
<lb/>sua invisibilia revelavit, secundum Apostolum ad Rom. 1. Sed de caelo empyreo
<lb/>nullam mentionem fecerunt. Ergo non est corpus.
<lb/>SED CONTRA, omne quod movetur in loco est in loco: quia motus localis est primus
<lb/>motuum, ut in 8 Physic. probatur. Ergo videtur quod primum
<lb/>mobile sit in loco. Sed locus est superficies corporis continentis. Ergo oportet
<lb/>quod habeat corpus continens quietum, et hoc dicimus caelum empyreum.
<lb/>Praeterea, sicut dicitur in 2 Cael. et Mund., perfectius est quod acquirit
<lb/>bonitatem sine motu, quam quod per motum acquirit. Sed Dei perfecta sunt
<lb/>opera. Ergo oportet perfectissimum corpus esse immobile.
<lb/>Praeterea, ante omne multiforme est aliquid uniforme, ut in 9 Metaph.
<lb/>probatur. Sed est aliquod caelum difforme, quod partim est diaphanum et partim
<lb/>lucidum actu, ut caelum stellatum. Ergo oportet aliquod esse tantum diaphanum
<lb/>et aliquod tantum lucidum; quod etiam concludi potest ex propositione qua utitur
<lb/>Philosophus, quod si aliquid invenitur compositum
<lb/>ex duobus, quorum unum invenitur per se, oportet et reliquum per se inveniri. Sed
<lb/>diaphanum est sicut potentia respectu lucidi. Ergo oportet primum corpus esse
<lb/>totum lucidum actu; et hoc dicimus caelum empyreum.
<pb n="vol. 3, p. 134"/>
<lb/><hi rend="bold">Solutio</hi>
<lb/>Respondeo dicendum, quod caelum empyreum ratione investigari non potest:
<lb/>quia quidquid de caelis cognoscimus hoc est aut per visum aut per motum.
<lb/>Caelum autem empyreum nec motui subiacet nec visui, ut in littera dicitur, unde
<lb/>nec naturali ratione sed per auctoritatem est habitum: et est corpus quod principaliter
<lb/>ordinatum est ut sit habitatio beatorum, et hoc magis propter homines
<lb/>quorum etiam corpora glorificabuntur, quibus locus debetur, quam propter
<lb/>Angelos qui loco non indigent; et quia illa gloria excedit investigationem
<lb/>humanam, ideo etiam et caelum empyreum.
<lb/>AD OBIECTA
<lb/>Ad primum ergo dicendum, quod caelum empyreum dicitur intellectuale, quia
<lb/>nostris visibus non subiacet, sed intellectu tantum capitur, non quod in se non
<lb/>sit visibile.
<lb/>Ad secundum dicendum, quod caelum empyreum dicitur locus contemplationis,
<lb/>non quantum ad necessitatem, sed quantum ad congruitatem, sicut etiam
<lb/>ecclesia dicitur locus orationis.
<lb/>Ad tertium dicendum, quod probationes Philosophi hoc demonstrant, quod extra
<lb/>totum universum non sit aliquod corpus, non quod extra hoc caelum non sit aliud
<lb/>caelum: quia in numero sphaerarum etiam Philosophi dissentire inveniuntur.
<lb/>Ad quartum dicendum, quod ratio iam dicta est, quare Philosophi hoc caelum
<lb/>non cognoverunt: quia nec motui nec visui subiacet: et tamen multa quae de
<lb/>istis dixerunt, non demonstrative, sed probabiliter cognoverunt; unde ipsemet
<lb/>Philosophus testatur topica solutione
<lb/>se solvere quaestiones difficiles.
<lb/>Aliae etiam rationes non sunt cogentes: quia ultimum caelum quod movetur,
<lb/>non est in loco per se sed per accidens, ut dicit Philosophus:
<lb/>ubi Commentator etiam diversas sententias Philosophorum de hoc posuit: nec
<lb/>etiam oportet quod id quod sine motu bonitatem divinam participat sit corpus:
<lb/>nec iterum oportet quod multiforme reducatur ad uniforme corporeum.
<pb n="vol. 3, p. 136"/>
<lb/>ARTICULUS 2
<lb/><hi rend="bold">Utrum caelum empyreum sit lucidum.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod caelum empyreum non sit lucidum. Quia secundum Avicennam,
<lb/>causa luciditatis est congregatio partium diaphani, ut patet in
<lb/>chrystallo, et hoc dicit Commentator in lib. de substantia Orbis . Sed caelum
<lb/>empyreum est subtilissimum, cum sit nobilissimum corporum, et maxime formale.
<lb/>Ergo caelum empyreum non est lucidum.
<lb/>2. Praeterea, caelum empyreum est maius quantitate et virtute quam sol. Sed
<lb/>sol quando directe nobis opponitur, facit nobis diem, et a nobis videtur. Ergo
<lb/>cum caelum empyreum semper nobis opponatur directe, videtur quod si esset
<lb/>lucidum, semper nobis esset dies, et semper videremus ipsum, quod falsum est.
<lb/>3. Item, videtur quod non sit immobile. Omne enim quantum habet partes
<lb/>distantes. Sed quod habet partes distantes, ubi est una pars eius potest esse
<lb/>etiam alia: ita et singulae partes eius possunt esse ubi non sunt: et quod est
<lb/>huiusmodi, est mobile secundum locum. Cum ergo caelum empyreum sit quantum,
<lb/>quia est corpus, videtur quod sit mobile.
<lb/>4. Praeterea, omne corpus naturale est mobile: tum quia natura est principium
<lb/>motus: tum quia corpus materiale est corpus in materia; et materia et motus se
<lb/>consequuntur. Sed caelum empyreum est corpus naturale; alias esset mathematicum
<lb/>et imaginabile. Ergo caelum empyreum est mobile.
<lb/>5. Item, videtur quod sit divisibile per densitatem et raritatem. Vox enim non
<lb/>potest formari nisi in tali corpore quod per modum istum dividitur, sicut in
<lb/>aere. Sed in caelo empyreo formabitur vox, quia erit ibi laus vocalis, ut a multis
<lb/>dicitur. Ergo videtur quod sit divisibile.
<lb/>6. Praeterea, omne corpus per quod est motus, est divisibile per rarefactionem
<lb/>et condensationem, nisi ponatur duo corpora esse in eodem loco. Sed corpora
<lb/>gloriosa in caelo empyreo movebuntur, ut dicitur Sap. 3, 7: «Fulgebunt iusti et
<lb/>tamquam scintillae in arundineto discurrent». Ergo est divisibile: et ex hoc
<lb/>ulterius potest concludi, quod sit generabile et corruptibile: quia densitas et
<lb/>raritas sunt quaedam principia generationis et corruptionis.
<lb/>SED CONTRA, in littera dicitur, quod dicitur empyreum non ab ardore, sed a
<lb/>splendore: dicitur etiam, quod a volubilitate mundi secretum est: dicitur etiam,
<lb/>quod non habet ardorem, et per consequens nec aliquam qualitatem activam
<lb/>nec passivam. Ergo est incorruptibile, immobile, et lucidum.
<pb n="vol. 3, p. 138"/>
<lb/><hi rend="bold">Solutio</hi>
<lb/>Respondeo dicendum, quod cum omnes res determinentur a fine, oportet conditiones
<lb/>caeli empyrei accipere secundum quod convenit statui bonorum, propter
<lb/>quod factum est; et quia illi sunt in plena participatione aeternae lucis et quietis
<lb/>et aeternitatis, ideo decet caelum empyreum lucidum, immobile et incorruptibile
<lb/>esse.
<lb/>AD OBIECTA
<lb/>Ad primum ergo dicendum, quod illa ratio procedit de eo quod est hoc modo
<lb/>lucidum, quia radios emittit sensui nostro visibiles: propter quod etiam ignis in
<lb/>propria sphaera non lucet. Sic autem non dicimus lucidum caelum empyreum,
<lb/>sed quia in natura sua lucem habet, eo quod maxime formale est.
<lb/>Et per hoc patet responsio ad secundum.
<lb/>Ad tertium dicendum, quod quanto, prout quantum est, non debetur proprie
<lb/>locus, nec per consequens potentia ad ubi; sed prout habet determinatam naturam:
<lb/>unde dicitur in 1 de Gener, quod mathematicis similitudinarie
<lb/>dandus est tactus et motus.
<lb/>Ad quartum dicendum, quod naturale potest dupliciter sumi. Uno modo prout
<lb/>dividitur contra ens in anima; et sic dicitur naturale omne illud quod habet esse
<lb/>fixum in natura; et sic caelum empyreum et Angeli dicuntur naturalia. Alio
<lb/>modo dicitur naturale, secundum quod dividitur contra ens divinum, quod
<lb/>abstrahitur a materia et motu: et sic naturale dicitur illud solum quod movetur,
<lb/>et est ordinatum ad generationem et corruptionem in rebus: et hoc modo caelum
<lb/>empyreum non est ens naturale, sed divinum, quod ordinatum est ad gloriam
<lb/>bonorum; nec materiam habet determinatam ad motum, sed ad finem
<lb/>suum: quia et mathematici non abstrahunt ab omni materia, sed a sensibili tantum,
<lb/>ut in 8 Metaph. dicitur. Unde non oportet, ubicumque est
<lb/>materia, quod sit motus; sed verum est quod in mobilibus et immobilibus est
<lb/>materia aequivoce.
<lb/>Ad quintum dicendum, quod caelum empyreum est locus Angelorum, animarum,
<lb/>et hominum. Angelorum autem et animarum exutarum constat quod non
<lb/>erit in caelo empyreo laus vocalis; sed utrum hominum post resurrectionem
<lb/>futura sit ibi laus vocalis, dubitatio est; quibusdam dicentibus non futuram ibi
<lb/>esse laudem vocalem, sed solum mentalem, quae dignior est; quia nec erit ibi
<lb/>respiratio; sed solum in respirantibus est vox, ut in 2 de Anima
<lb/>dicitur. Alii vero dicunt, futuram etiam ibi laudem vocalem, non propter aliquam
<lb/>indigentiam, sed ut nihil in sanctis vacet a divina laude, neque mens,
<lb/>neque lingua. Quomodo autem esse possit, ita dicunt, quod scilicet in pulmone
<pb n="vol. 3, p. 140"/>
<lb/>et instrumentis vocalibus est aer, et per illum aerem poterunt voces formare,
<lb/>sicut et animalia quae habent spiritum complantatum, ut dicitur in lib. de
<lb/>Somn. et Vigil.. Et hoc quantum ad aliquid videtur esse conveniens,
<lb/>quia ad formationem vocis non est necessaria expulsio vel attractio
<lb/>aeris: unde respirando non potest animal vocem formare, ut dicitur in 2 de
<lb/>Anima. Sed quo ad aliquid videtur insufficiens: quia ad vocem
<lb/>non tantum exigitur aer interior, sed etiam exterior, cuius confractione et motu
<lb/>sonus deferatur. Unde plus addendum est, ut dicamus, quod quaedam sensibilia
<lb/>deferuntur ad sensum secundum esse spirituale tantum, sicut species colorum;
<lb/>quaedam quae contingunt organum secundum esse suum materiale, sicut in
<lb/>gustu et tactu; quaedam vero deferuntur utroque modo, sicut species odorum
<lb/>cum permixtione fumalis evaporationis; tamen species extenditur ultra fumalem
<lb/>evaporationem. Et similiter est de sono et motu, ibi tamen species soni defertur
<lb/>secundum esse spirituale tantum: unde non oportebit esse motum in medio, aut
<lb/>confractionem, aut condensationem. Vel potest dici, quod etiam erit confractio
<lb/>caeli empyrei: nec hoc erit ei ignobilitas, quia erit instrumentum motum a lingua
<lb/>glorificata, et materia vocis prolatae in laudem divinam; nec propter hoc
<lb/>sequitur quod sit generabile et corruptibile: quia raritas et densitas sunt aequivoce
<lb/>dicta in isto corpore et in aliis corporibus; sicut etiam ponunt astrologi
<lb/>inter duas sphaeras, quae non possunt scindi, esse aliquod spatium repletum
<lb/>corpore divisibili, cum in isto spatio sit motus planetarum, secundum motum
<lb/>epicycli.
<lb/>Et per hoc patet responsio ad ultimum. Item per miraculum fieri potest quod
<lb/>duo corpora sint in uno loco, quod oportet esse ad minus, dum corpus gloriosum
<lb/>supra caelum empyreum transfertur mediante caelesti corpore, quod non
<lb/>scinditur. Quid autem de his verum sit, incertum est, quia nec fide determinatur,
<lb/>nec ratione probatur.
<lb/>ARTICULUS 3
<lb/><hi rend="bold">Utrum caelum empyreum habeat influentiam super alia corpora</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod caelum empyreum influentiam habeat supra alia corpora. Ita
<lb/>enim est in aliis elementis, quod semper continens est salvans contentum, quamvis
<lb/>sit contrarium sibi, eo quod est locus eius, et habet se ad ipsum sicut actus ad
<lb/>potentiam, et sicut totum ad partem divisam, ut dicitur in 4 Phys..
<lb/>Sed caelum empyreum continet alios caelos. Ergo multo fortius,
<lb/>cum non contrarietur eis, videtur quod influat in eos continendo et salvando eos.
<pb n="vol. 3, p. 142"/>
<lb/>Praeterea, secundum Avicennam et alios philosophos, sol habet effectum in
<lb/>istis inferioribus per lumen suum, quod irradiando emittit. Sed caelum empyreum
<lb/>est totum lucidum. Ergo videtur quod influentiam habeat in inferiora
<lb/>corpora.
<lb/>3. Praeterea, in primo mobili est dextrum et sinistrum, et aliae positiones, ut in
<lb/>2 Cael. et Mun. determinatur. Sed hoc non potest esse
<lb/>nisi per influentiam alicuius superioris. Cum ergo nullum corpus sit superius,
<lb/>nisi caelum empyreum, videtur quod influentiam eius habeat.
<lb/>4. Praeterea, ad nobiliorem formam est nobilior dispositio. Sed ad formam animae
<lb/>vegetabilis disponit lux caeli siderei. Ergo cum anima sensibilis sit nobilior,
<lb/>videtur quod ad ipsam disponat lux caeli chrystallini; ulterius ad animam
<lb/>rationalem lux caeli empyrei; et sic influentiam habet in inferiora.
<lb/>SED CONTRA, status gloriae est alius a statu generationis et corruptionis, qui
<lb/>competit viae. Caelum autem empyreum ordinatur ad statum gloriae. Ergo
<lb/>videtur non esse eiusdem ordinis cum aliis corporibus. Sed ea quae non sunt
<lb/>eiusdem ordinis non habent influentiam ad invicem. Ergo caelum empyreum
<lb/>non influit in alia corpora.
<lb/>Praeterea, Angeli sunt nobiliores caelo empyreo. Sed Angeli non habent causalitatem
<lb/>super alias res. Ergo multo minus caelum empyreum.
<lb/><hi rend="bold">Solutio</hi>
<lb/>Respondeo dicendum, quod caelum empyreum nullam habet influentiam super
<lb/>alia corpora, quae rationabiliter poni possit. Non enim ponimus aliquod corpus
<lb/>habere influentiam super aliud, nisi per motum; quia, ut in lib. de Causis
<lb/>dicitur, etiam anima in hoc ab intelligentia deficit, quia non
<lb/>imprimit in res nisi movendo eas; et multo minus corpus. Nullum autem corpus
<lb/>movet nisi motum, ut a Philosophis probatum est; caelum enim per motum suum
<lb/>causat generationem et corruptionem in istis inferioribus: unde dicitur in 8
<lb/>Phys., quod motus eius est sicut vita existentibus omnibus. Unde dicit
<lb/>Rabbi Moyses, quod caelum in universo est sicut cor in animali, cuius motus si
<lb/>ad horam quiesceret, corporis vita finiretur. Unde cum caelum empyreum ponatur
<lb/>immobile, non potest rationabiliter poni influentiam super corpora habere.
<lb/>Constat enim quod non habet influentiam sine motu ad modum creantis. Nec
<lb/>tamen negatur quin Deus potentiam influendi sine motu ei conferre potuisset;
<lb/>sed quia hoc nec auctoritate confirmatur nec ratione, ideo positio eorum qui
<pb n="vol. 3, p. 144"/>
<lb/>dicunt caelum empyreum influentiam super alia corpora habere, eadem facilitate
<lb/>contemnitur qua tenetur; et praecipue cum in talibus non quaeratur quid
<lb/>Deus per miraculum possit facere, sed quid naturae rei conveniat, ut dicit
<lb/>Augustinus.
<lb/>AD OBIECTA
<lb/>Ad primum ergo dicendum, quod corpus motum motu recto, generabile et corruptibile,
<lb/>indiget loco continente et conservante; et ista virtus locandi et conservandi
<lb/>attenditur in uno elementorum respectu alterius, cum virtute caeli
<lb/>influentis in elementa per motum. Corpus autem motum circulariter, incorruptibile,
<lb/>non indiget ad motum loco extrinsecus continente, nec etiam ad conservationem;
<lb/>et quod aliquod huiusmodi corpus habeat exterius continens, hoc est
<lb/>per accidens, ut in 4 Phys. Commentator dicit; unde non
<lb/>dependet ab eo nisi inquantum revolvitur revolutione eius. In caelo autem
<lb/>empyreo non ponitur aliqua revolutio: unde non remanet aliquis influendi
<lb/>modus.
<lb/>Ad secundum dicendum, quod lux caeli empyrei, ut dictum est, non est per
<lb/>modum fulgoris irradiantis in alia corpora, et ideo nec etiam illuminationem
<lb/>influit in alia corpora: cuius ratio est, quia cum sit virtuosissimum corporum,
<lb/>et maximum, sine lumine solis omnia illuminaret. Et praeterea lumen caeli non
<lb/>est causa effectiva in inferioribus, nisi supposito motu, qui a caelo empyreo
<lb/>removetur.
<lb/>Ad tertium dicendum, quod dextrum et sinistrum sunt in caelo ex virtute motoris
<lb/>sui, quicumque sit iste, non ex influentia alicuius corporis, sicut et in animali
<lb/>est ex virtute animae.
<lb/>Ad quartum dicendum, quod nobilissima dispositio quae unquam potest esse in
<lb/>corpore ad formam, est infra nobilitatem caeli: unde eadem virtus caelestis est
<lb/>per quam corpus disponitur ad formam elementi et mixti, et animae vegetabilis,
<lb/>sensibilis, rationalis: nec oportet, si hoc caelum disponit ad animam vegetabilem,
<lb/>quod non possit disponere ad animam sensibilem, nisi probetur quod ex
<lb/>hoc esset ultimum virtutis eius; quod falsum est. Unde patet quod ista positio
<lb/>fundatur super tria falsa. Primum est quod dispositio quae est in corpore
<lb/>humano ad animam, non possit esse ex virtute solis. Secundum est quod lux sit
<lb/>corpus materialiter veniens in compositionem animati. Tertium est quod sit per
<lb/>medium inter animam et corpus; quae sunt absurda apud omnes qui rationaliter
<lb/>locuti sunt; et ideo uno inconvenienti dato, alia contingunt; et hoc non est
<lb/>mirum.
<pb n="vol. 3, p. 146"/>
<lb/><hi rend="bold">EXPOSITIO TEXTUS</hi>
<lb/>«Quantas prius aeternitates... fuisse arbitrandum est?». Videtur falsum dicere,
<lb/>quia aeternitas est tantum una. Praeterea. In quo differt saeculum, tempus, et
<lb/>aeternitas?
<lb/>Ad hoc dicendum, quod in Angelo est tria considerare: scilicet esse eius, cuius
<lb/>mensura dicitur saeculum; quia, ut dicitur in primo Cael. et Mun.,
<lb/>saeculum dicitur finis uniuscuiusque. Secundo operationem ipsius, in qua res in
<lb/>propria natura cognoscitur per species innatas, in qua est vicissitudo et aliquis
<lb/>modus motus; et sic mensuratur tempore, quod tamen est aliud ab eo quod est
<lb/>numerus motus caeli. Tertio operationem qua Verbum intuetur: et sic fit in participatione
<lb/>aeternitatis et beatitudinis; et secundum quod sunt multae beatitudines
<lb/>participatae, ita et aeternitates: quamvis beatitudo essentialiter sit tantum
<lb/>una.
<lb/>«Sed ibi caelum vocat Dei celsitudinem». Hoc caelum non est corpus, quia caelum
<lb/>sanctae Trinitatis dicitur esse idem quod essentia maiestatis eius: in quo
<lb/>caelo nulla creatura potest esse, sicut nec aequari Deo; sed tantum tres coaeternae
<lb/>et coaequales in eo sunt personae.
<pb n="vol. 3, p. 158"/>
<lb/><hi rend="bold">IN SECUNDUM SENTENTIARUM, DISTINCTIO 3</hi>
<lb/><hi rend="bold">DIVISIO PRIMAE PARTIS TEXTUS</hi>
<lb/>Ostenso quando et ubi Angeli creati sunt, hic inquirit, quales effecti sunt; et
<lb/>dividitur in tres partes: in prima inquiritur quales effecti sunt quantum ad perfectionem
<lb/>naturae; in secunda quales quantum ad gratiam, vel culpam, ibi:
<lb/>«Illud quoque investigatione dignum videtur»; in tertia quales quantum ad gloriam
<lb/>vel miseriam, 4 dist., ibi: «Post haec videndum est, utrum perfectos et
<lb/>beatos creavit Deus Angelos, an miseros et imperfectos». Prima in duas: in
<lb/>prima ostendit quot fuerunt naturales perfectiones Angelis in principio creationis
<lb/>collatae; secundo ostendit qualiter ad invicem secundum istas operationes
<lb/>comparentur, ibi: «Hic considerandum est». Et circa hoc duo facit: primo
<lb/>ostendit in quibus erant inaequales; secundo ostendit in quibus erant aequales,
<lb/>ibi: «Et sicut in praedictis Angeli differebant, ita et quaedam communia et
<lb/>aequalia habebant». Circa primum duo facit: primo ostendit eos fuisse inaequales
<lb/>in perfectionibus naturalibus; secundo ostendit quod secundum gradum
<lb/>naturalium, fuit etiam in eis gradus gratuitorum donorum, ibi: «Ad hunc ergo
<lb/>modum credendum est illas spirituales naturas, convenientes suae puritati et
<lb/>excellentiae... differentias accepisse».
<pb n="vol. 3, p. 160"/>
<lb/><hi rend="bold">QUAESTIO 1</hi>
<lb/>Hic quaeruntur sex: 1. Utrum Angeli sint adeo simplices, quod non sint compositi
<lb/>ex materia et forma; 2. Utrum sit in eis personalitas; 3. Utrum sit in eis aliquis
<lb/>numerus, et quis est iste; 4. Utrum omnes sint unius speciei; 5. Si non,
<lb/>utrum sint unius generis; 6. De differentia Angeli et animae rationalis.
<lb/>ARTICULUS 1
<lb/><hi rend="bold">Utrum Angelus sit compositus ex materia et forma.</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod Angelus sit compositus ex materia et forma. Quidquid enim est
<lb/>in genere aliquo, participat rationem illius generis. Sed ratio substantiae,
<lb/>secundum quod est praedicamentum, est quod sit composita ex materia et
<lb/>forma. Boetius enim dicit in Comment. Praedicamentorum quod
<lb/>Aristoteles, relictis extremis, scilicet materia et forma, agit de medio, idest de
<lb/>composito, cum de substantia determinat. Cum ergo Angelus sit in praedicamento
<lb/>substantiae, videtur quod ex materia et forma componatur.
<lb/>2. Praeterea, quaecumque sunt in aliquo genere uno, communicant uniformiter
<lb/>principia illius generis. Sed principia generis substantiae sunt materia et
<lb/>forma. Cum ergo corpora quae sunt in genere substantiae, communicent ista
<lb/>principia, ita quod ex eis componuntur, videtur quod etiam Angelus, qui est in
<lb/>eodem genere, ex materia et forma componatur.
<lb/>3. Praeterea, ubicumque inveniuntur proprietates materiae, invenitur materia;
<lb/>cum proprietates materiae rei non sint a re separatae. Sed recipere, substare, et
<lb/>huiusmodi, sunt proprietates materiae. Ergo cum inveniantur in Angelo, videtur
<lb/>quod Angelus sit ex materia compositus.
<lb/>4. Praeterea, omne quod est, vel est tantum actus, vel tantum potentia, vel
<lb/>utrumque. Sed Angelus non est actus purus, quia sic non differret a Deo: nec
<lb/>est potentia pura, quia sic non differret a materia prima: et praeterea nullam
<lb/>operationem haberet. Ergo est compositus ex actu et potentia: et hoc est componi
<lb/>ex materia et forma: ergo etc.
<lb/>5. Praeterea, in libro de Causis, dicitur, quod omne creatum compositum
<lb/>est ex finito et infinito. Sed Angelus est ens creatum. Ergo ex infinito, quod
<lb/>est materia, compositus est.
<lb/>6. Item dicit Boetius in lib. de Trinit., quod forma simplex subiectum esse
<lb/>non potest. Sed Angelus est subiectum gratiae. Ergo non est tantum forma, sed
<lb/>etiam habet materiam partem sui.
<pb n="vol. 3, p. 162"/>
<lb/>SED CONTRA est quod Dionysius dicit in 4 cap. de div. Nom., quod Angeli intelliguntur
<lb/>immateriales et incorporales.
<lb/>Praeterea, Boetius dicit in lib. de duabus Naturis, quod omnis natura incorporeae
<lb/>substantiae nullo materiae nititur fundamento. Sed Angelus est substantia
<lb/>incorporea. Ergo materiam pro fundamento non habet.
<lb/><hi rend="bold">Solutio</hi>
<lb/>Respondeo dicendum, quod circa hanc materiam tres sunt positiones. Quidam
<lb/>enim dicunt quod in omni substantia creata est materia, et quia omnium est
<lb/>materia una; et huius positionis auctor videtur Avicebron, qui fecit librum fontis
<lb/>vitae, quem multi sequuntur. Secunda positio est quod materia non est in
<lb/>substantiis incorporeis, sed tantum est in omnibus corporibus, etiam una; et
<lb/>haec est positio Avicennae. Tertia positio est quod corpora caelestia
<lb/>et elementa non communicant in materia: et haec est positio Averrois,
<lb/>et Rabbi Moysis, et videtur magis dictis
<lb/>Aristotelis convenire; et ideo istam eligimus, quantum ad praesens pertinet,
<lb/>dicentes, quod quidquid sit de corporalibus, in Angelis nullo modo potest esse
<lb/>materia: tum ratione intellectualitatis; tum etiam ratione incorporeitatis;
<lb/>quod enim nullum intellectuale sit materiale, communiter a philosophis tenetur. Unde
<lb/>etiam ex immaterialitate divina eius intellectum concludunt. Et ratio satis manifesta
<lb/>est; quia materia prima recipit formam, non inquantum est forma simpliciter,
<lb/>sed inquantum est haec: unde forma existens in materia non est intellecta
<lb/>nisi in potentia, quia cognosco esse formae, inquantum est forma; et ideo si
<lb/>intellectus aliquis poneretur habens materiam, forma existens in eo non esset
<lb/>intellecta in actu: et sic per formam illam non intelligeret. Huius etiam signum
<lb/>est, quod forma materialis non efficitur intellectualis, nisi quia a conditionibus
<lb/>materiae abstrahitur; et sic efficitur perfectio intellectus proportionata sibi:
<lb/>unde oportet intellectum non materialem esse: et hoc non sequitur materiam ex
<lb/>parte alicuius formae, cum omnis forma per abstractionem a conditionibus
<lb/>materiae intelligibilis fiat; sed consequitur eam secundum se, et virtualiter, sive
<lb/>sit sub forma corporali, sive spirituali.
<lb/>Secundo incorporeitas repugnat materiae: cum enim uni perfectibili debeatur
<lb/>una perfectio, et in materia prima non sit ulla diversitas, oportet quod omnis
<lb/>forma antequam possit in ea esse ulla diversitas, nec intelligi, investiat eam
<lb/>totam. Sed ante corporeitatem non potest intelligi aliqua diversitas,
<lb/>quia diversitas praesupponit partes, quae non possunt esse nisi praeintelligatur divisibilitas
<lb/>quae consequitur quantitatem, quae sine corporeitate non est. Unde oportet
<lb/>quod tota materia sit vestita forma corporeitatis; et ideo si aliquid est incorporeum,
<lb/>oportet esse immateriale.
<pb n="vol. 3, p. 164"/>
<lb/>Et tamen aliquam compositionem in Angelo ponimus: quae qualis sit, sic investiganda
<lb/>est. In rebus ex materia et forma compositis, natura rei, quae quidditas
<lb/>vel essentia dicitur, ex coniunctione formae ad materiam resultat, ut humanitas
<lb/>ex coniunctione animae et corporis. De ratione autem quidditatis in quantum
<lb/>est quidditas, non est quod sit composita; quia nunquam inveniretur simplex
<lb/>natura, quod ad minus in Deo falsum est: nec est de ratione eius quod sit simplex,
<lb/>cum quaedam inveniatur composita, ut humanitas. Esse autem secundum
<lb/>quod dicitur res esse in actu, invenitur ad diversas naturas vel quidditates
<lb/>diversimode se habere. Quaedam enim natura est de cuius intellectu non est
<lb/>suum esse, quod patet ex hoc quod intelligi potest cum hoc quod ignoretur an
<lb/>sit, sicut Phaenicem, vel eclipsim, vel aliquid huiusmodi. Alia autem natura
<lb/>invenitur de cuius ratione est ipsum suum esse, immo ipsum esse est sua natura.
<lb/>Esse autem quod huiusmodi est, non habet esse acquisitum ab alio; quia illud
<lb/>quod res ex sua quidditate habet, ex se habet. Sed omne quod est praeter Deum
<lb/>habet esse acquisitum ab alio. Ergo in solo Deo suum esse est sua quidditas vel
<lb/>natura; in omnibus autem aliis esse est praeter quidditatem, cui esse acquiritur.
<lb/>Sed cum quidditas quae sequitur compositionem dependeat ex partibus, oportet
<lb/>quod ipsa non sit subsistens in esse quod sibi acquiritur, sed ipsum compositum,
<lb/>quod suppositum dicitur: et ideo quidditas compositi non est ipsum quod
<lb/>est, sed est hoc quo aliquid est, ut humanitate est homo; sed quidditas simplex,
<lb/>cum non fundetur in aliquibus partibus, subsistit in esse quod sibi a Deo acquiritur;
<lb/>et ideo ipsa quidditas Angeli est quo subsistit etiam ipsum suum esse,
<lb/>quod est praeter suam quidditatem, et est id quo est; sicut motus est id quo aliquid
<lb/>denominatur moveri; et sic Angelus compositus est ex esse et quod est, vel
<lb/>ex quo est et quod est: et propter hoc in lib. de Causis dicitur, quod intelligentia
<lb/>non est esse tantum, sicut causa prima; sed est in ea esse, et forma, quae est
<lb/>quidditas sua: et quia omne quod non habet aliquid ex se, sed recipit illud ab
<lb/>alio, est possibile vel in potentia respectu eius, ideo ipsa quidditas est sicut
<lb/>potentia, et suum esse acquisitum est sicut actus; et ita per consequens est ibi
<lb/>compositio ex actu et potentia; et si ista potentia vocetur materia, erit compositus
<lb/>ex materia et forma: quamvis hoc sit omnino aequivocum dictum: sapientis
<lb/>enim est non curare de nominibus.
<lb/>AD OBIECTA
<lb/>Ad primum ergo dicendum est, quod de ratione substantiae est quod subsistit
<lb/>quasi per se ens; et ideo forma et materia, quae sunt pars compositi, cum non
<lb/>subsistant, non sunt in praedicamento substantiae sicut species, sed solum sicut
<lb/>principia.
<lb/>Quod autem hoc subsistens habeat quidditatem compositam, non est
<lb/>de ratione substantiae: unde non oportet illud quod est in praedicamento substantiae,
<pb n="vol. 3, p. 166"/>
<lb/>habere quidditatem compositam; sed oportet quod habeat compositionem
<lb/>quidditatis et esse: omne enim quod est in genere, sua quidditas non est
<lb/>suum esse, ut Avicenna dicit. Et ideo non potest Deus
<lb/>in praedicamento substantiae poni: unde Boetius intendit dicere, quod inter tria
<lb/>haec, scilicet materiam, formam, et compositum, ex his solum compositum est
<lb/>in genere substantiae sicut species; non autem intendit quod omne quod est in
<lb/>genere substantiae, sit compositum ex materia et forma.
<lb/>Ad secundum dicendum, quod aliqua sunt unius generis logice loquendo, quae
<lb/>naturaliter non sunt unius generis, sicut illa quae communicant in intentione
<lb/>generis quam logicus inspicit, et habent diversum modum essendi: unde in
<lb/>10 Metaph. dicitur, quod de corruptibilibus et incorruptibilibus nihil commune
<lb/>dicitur, nisi communitate nominis: et ideo non oportet Angelos cum corporalibus
<lb/>eadem principia communicare, nisi secundum intentionem tantum, prout in
<lb/>omnibus invenitur potentia et actus, analogice tamen, ut in 12 Metaph.
<lb/>dicitur.
<lb/>Ad tertium dicendum, quod, sicut dicit Commentator in 3 de Anima,
<lb/>recipere, et omnia huiusmodi, dicuntur aequivoce de materia et intellectu:
<lb/>materia enim prima recipit formam non prout est forma simpliciter,
<lb/>sed prout est hoc, unde per materiam individuatur; sed intellectus recipit formam inquantum
<lb/>est forma simpliciter, non individuans eam, quia forma in intellectu habet
<lb/>esse universale; unde etiam Philosophus ibidem dicit, quod intelligere,
<lb/>pati quoddam est; sed communiter et aequivoce dictum; unde ex hoc non
<lb/>ponitur compositio vel materialitas substantiae intellectualis.
<lb/>Ad quartum iam patet responsio per ea quae dicta sunt; ostensum est enim
<lb/>quod in Angelo est potentia et actus; non tamen sicut partes quidditatis; sed
<lb/>potentia tenet se ex parte quidditatis, et esse est actus eius.
<lb/>Ad quintum dicendum, quod obiectio procedit ex falso intellectu litterae: non
<lb/>enim est sensus quod ens creatum componatur ex finito et infinito sicut ex partibus
<lb/>integralibus, sed sicut ex partibus subiectivis: quia entis creati quoddam est
<lb/>finitum, sicut incorruptibile, et quoddam infinitum, sicut corruptibile, quod non
<lb/>est determinatum ad esse tantum, sed quandoque est et quandoque non est:
<lb/>unde in quodam Comment. lib. de Causis exponitur infinitum «idest potens esse
<lb/>vel non esse». Vel dicendum, quod componitur ex infinito, scilicet ex potentia,
<lb/>et finito, scilicet ex actu.
<lb/>Ad sextum dicendum, quod forma omnino simplex, quae est suum esse, sicut
<lb/>essentia divina, de qua Boetius ibi loquitur, nullo modo potest esse subiectum;
<lb/>sed forma simpliciter subsistens quae non est suum esse, ratione possibilitatis
<lb/>quam habet, potest subiectum esse; sed aequivoce a modo quo materia vel
<lb/>materiale subiectum dicitur, ut dictum est.
<pb n="vol. 3, p. 168"/>
<lb/>ARTICULUS 2
<lb/><hi rend="bold">Utrum in Angelis possit esse personalitas.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod in Angelis non possit esse personalitas. Individuatio enim est
<lb/>de ratione personae, quia persona est rationalis naturae individua substantia.
<lb/>Principium autem individuationis est materia. Cum ergo Angelus materia
<lb/>careat, ut dictum est, videtur quod ab eo personalitas excludatur.
<lb/>2. Praeterea, omnis forma, quantum est de se, communicabilis est et universalis.
<lb/>Sed Angelus est forma simplex. Ergo videtur quod sit universale. Sed universalia
<lb/>non dicimus personas, ut dicit Boetius.
<lb/>Ergo videtur quod Angelus non sit persona.
<lb/>3. Praeterea, perfectio debet perfectibili proportionari. Sed forma intelligibilis,
<lb/>quae est perfectio intellectus, non habet rationem singularis, sed magis universalis.
<lb/>Ergo nec intellectus. Sed Angeli sunt divini intellectus et divinae mentes,
<lb/>ut dicit Dionysius. Ergo non sunt personae.
<lb/>4. Praeterea, persona est rationalis naturae individua substantia. Sed a
<lb/>Dionysio ponitur Angelus in ordine intelligibilium, quae supra rationabilia
<lb/>consistunt. Ergo videtur quod Angelus non sit persona.
<lb/>SED CONTRA, persona, secundum Magistros, est hypostasis proprietate distincta
<lb/>ad dignitatem pertinente.
<lb/>Sed Angelus, cum sit quid subsistens, dicitur hypostasis,
<lb/>et eius proprietates sunt nobilissimae. Ergo videtur quod sit persona.
<lb/>Praeterea, hoc idem habetur ex littera et ex dictis Richardi de Sancto Victore,
<lb/>qui secundum diversas proprietates, diversimode personam ponit in homine,
<lb/>Angelo et Deo.
<lb/><hi rend="bold">Solutio</hi>
<lb/>Respondeo dicendum, quod personalitas est in Angelo, alio tamen modo quam
<lb/>in homine: quod patet, si tria quae sunt de ratione personae considerentur, scilicet
<lb/>subsistere, ratiocinari, et individuum esse. Subsistit enim homo in partibus
<lb/>suis, ex quibus componitur; sed Angelus in natura sua simplici nullo indigens
<lb/>partium vel materiae fundamento. Ratiocinatur homo discurrendo et inquirendo
<lb/>lumine intellectuali per continuum et tempus obumbrato, ex hoc quod cognitionem
<lb/>a sensu et imagine accipit: quia, secundum Isaac in lib. de Definit., ratio
<lb/>oritur in umbra intelligentiae; sed Angelus lumen intellectuale purum et impermixtum
<lb/>participat; unde etiam sine inquisitione deiformiter intelligit, secundum
<lb/>Dionysium. Similiter incommunicabilitas est in homine ex hoc quod natura sua
<pb n="vol. 3, p. 170"/>
<lb/>receptibilis in materiae fundamento per materiam determinatur; sed in Angelo
<lb/>in se determinata est ex hoc quod in aliquo sicut forma determinabilis recipi
<lb/>non potest; et ex hoc ipso satis incommunicabilis est, et non per determinationem
<lb/>recipientis: sicut et divinum esse est proprium et determinatum non per
<lb/>additionem alicuius contrahentis, sed per negationem omnis additi; unde dicitur
<lb/>in lib. de Causis, quod individuatio sua est bonitas pura. Quare patet quod
<lb/>multo nobilior est personalitas in Angelo quam in homine, sicut et cetera quae
<lb/>eis conveniunt, secundum Dionysium.
<lb/>AD OBIECTA
<lb/>Ad primum ergo dicendum, quod forma participabilis non individuatur nisi per
<lb/>materiam, in qua accipit esse determinatum; sed forma quae non est receptibilis,
<lb/>non indiget materia determinante, sed in sua natura determinatur ad esse
<lb/>quod sibi non ad materiam dependens acquiritur sicut formis corruptibilibus;
<lb/>nec in materia etsi non ad materiam dependens, sicut animae rationali.
<lb/>Et per hoc etiam patet responsio ad secundum; quia forma rationem universalitatis
<lb/>habet ex hoc quod in pluribus est receptibilis.
<lb/>Ad tertium dicendum, quod forma quae est recepta in intellectu, potest dupliciter
<lb/>considerari: vel per comparationem ad rem cuius est similitudo; et sic habet
<lb/>universalitatem: non enim est similitudo hominis secundum conditiones individuantes,
<lb/>sed secundum naturam communem: vel per comparationem ad intellectum
<lb/>in quo habet esse, et sic est quid individuatum, quemadmodum intellectus;
<lb/>et alia numero species intellecta hominis est in intellectu socratis, et alia in
<lb/>intellectu Platonis; unde non oportet intellectum non esse quid determinatum et
<lb/>subsistens.
<lb/>Ad quartum dicendum, quod rationale, secundum Dionysium, est in Angelis et
<lb/>in Deo eminenter, secundum quem modum ipse intellectus divinus et angelicus
<lb/>ratio nominatur.
<lb/>ARTICULUS 3
<lb/><hi rend="bold">Utrum in Angelis possit esse numerus.</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod in Angelis non possit esse numerus. Numerus enim quantitas
<lb/>est. Sed quantitatis subiectum est materia. Cum ergo in Angelis non sit materia,
<lb/>ut dictum est, videtur quod nec numerus.
<lb/>2. Praeterea, secundum philosophos, in his quae sunt sine materia, non potest
<lb/>esse numerus, nisi secundum causam et causatum. Sed unus Angelus non est
<lb/>causa alterius. Ergo si sunt sine materia, nullus numerus in eis esse potest.
<pb n="vol. 3, p. 172"/>
<lb/>3. Praeterea, quanto aliquid est propinquius uni simplici, tanto minus dividitur.
<lb/>Sed inter omnes creaturas natura angelica Deo est propinquior, secundum
<lb/>Augustinum, qui dicit in lib. Conf.: «Duo fecisti, Domine: unum prope te,
<lb/>scilicet Angelum: alterum prope nihil, scilicet materiam». Ergo videtur quod
<lb/>vel non sit in eis numerus aliquis, vel sit paucissimus.
<lb/>4. Praeterea, cum partes universi sint ordinatae invicem iuvantes se mutuo,
<lb/>illud ex quo non provenit utilitas in partibus universi, videtur esse frustra vel
<lb/>vanum, et sic omnino non esse. Sed spiritualis substantia non iuvat ad corporalem
<lb/>nisi movendo ipsam. Ergo videtur quod non sunt plures substantiae separatae
<lb/>nisi quibus expletur motus corporalis creaturae: et ita videtur quod numerus
<lb/>Angelorum sit accipiendus secundum numerum motuum caeli, vel etiam
<lb/>ipsorum mobilium. Ergo videtur quod numerus Angelorum determinatus possit
<lb/>esse nobis.
<lb/>5. Praeterea, de Angelis, secundum Dionysium nihil scire
<lb/>possumus, nisi ea quae nobis in sacra scriptura traduntur. Sed Danielis 7, 10,
<lb/>dicitur: «Millia millium ministrabant ei, et decies millies centena millia assistebant
<lb/>ei». Ergo videtur quod numerus eorum sit nobis determinatus.
<lb/>SED CONTRA, Hieronymus dicit, quod unaquaeque anima habet
<lb/>Angelum bonum ad custodiam et malum ad exercitium sibi deputatum. Sed
<lb/>numerus hominum in mundo simul viventium est nobis indeterminatus. Ergo et
<lb/>numerus Angelorum custodum, qui sunt unius ordinis, et multo fortius numerus
<lb/>omnium Angelorum.
<lb/>Praeterea, Iob 25, 3, dicitur: «Numquid est numerus militum eius?».
<lb/>Milites autem eius sunt Angeli, ut habetur Luc. 2, 13: «Facta est cum Angelo multitudo
<lb/>militiae caelestis». Ergo videtur quod numerus eorum non sit nobis determinatus.
<lb/><hi rend="bold">Solutio</hi>
<lb/>Respondeo dicendum, quod ratio humana deficit a cognitione substantiarum
<lb/>separatarum, quae tamen sunt notissima naturae, ad quae intellectus noster se
<lb/>habet sicut oculus noctuae ad lumen solis, ut dicitur in 2 Metaphys.; et
<lb/>ideo dicitur in 11 de Animalibus, quod de eis valde pauca scire possumus per
<lb/>rationem; quamvis illud quod de eis est scitum est valde delectabile et amatum.
<lb/>Et ideo Philosophi de illis nihil quasi demonstrative, et pauca probabiliter dixerunt:
<lb/>et hoc ostendit eorum diversitas in ponendo numerum Angelorum.
<lb/>Quidam enim posuerunt numerum substantiarum separatarum secundum numerum
<lb/>motuum caeli, sicut Aristoteles in 12 Metaphys.. Quidam secundum
<lb/>numerum sphaerarum, ut Avicenna in sua Metaphysic..
<pb n="vol. 3, p. 174"/>
<lb/>Quidam autem negaverunt omnino aliquid esse incorporeum, sicut Empedocles
<lb/>et Democritus, et Sadducaei Iudaeorum. Quidam etiam posuerunt unum tantum
<lb/>esse Angelum, qui diversa sortitur vocabula secundum diversos actus, sicut
<lb/>quidam haeretici. Quidam vero posuit Angelos non in determinato numero
<lb/>nobis; sed tantum per Angelos significari dicit in Scripturis omnem virtutem vel
<lb/>corporalem vel spiritualem per quam Deus ordinem suae providentiae explet,
<lb/>quasi divinae voluntatis nuntium; adeo quod vim concupiscibilem nominat
<lb/>Angelum concupiscentiae: sed substantias separatas dicit esse secundum numerum
<lb/>quem philosophi posuerunt; et iste est Rabbi Moyses. Fides
<lb/>autem catholica tenet numerum substantiarum separatarum, quas Angelos dicimus,
<lb/>esse numerum Deo finitum, sed nobis infinitum. Unde Gregorius dicit in
<lb/>Glossa Danielis 7, quod excedit omnem materialem multitudinem, ut
<lb/>Dionysius dicit, 14 cap. Cael. Hierar..
<lb/>Et hoc satis est probabile. Videmus enim illa corpora quae nobilius divinam
<lb/>bonitatem participant, scilicet caelestia, excedere quasi sine proportione corpora
<lb/>generabilia et corruptibilia. Et hoc est, quia productionis creaturarum causa
<lb/>est divina bonitas quam rebus communicare voluit; unde videtur quod naturas
<lb/>spirituales, in quibus maxime sua bonitas relucet, creavit in numero quasi
<lb/>improportionabiliter excrescente numerum naturarum corporalium. Qualiter
<lb/>autem distinguantur ad invicem, accipere possumus ex verbis Commentatoris in
<lb/>3 de Anima, ubi dicit, quod si natura intellectus possibilis esset nobis ignota,
<lb/>non possemus assignare numerum substantiarum separatarum.
<lb/>Unde dico, quod secundum gradum possibilitatis permixtae in natura angelica
<lb/>est eorum distinctio. Dictum est enim supra, quod ipsa natura vel quidditas
<lb/>Angeli est possibilis respectu esse quod a Deo habet. Invenitur enim natura cui
<lb/>possibilitas admiscetur plus et plus distans ab actu, secundum quod recedit a
<lb/>similitudine divinae naturae, quae est actus tantum. Illa ergo quidditas est
<lb/>actus completus praeter quam non est suum esse, scilicet natura divina: et ista
<lb/>quidditas simplex quae est propinquior per similitudinem ad divinum esse,
<lb/>minus habet de potentia et plus de actu, et est Deo vicinior, et perfectior: et sic
<lb/>deinceps, quousque veniatur ad illam naturam quae est in ultimo gradu possibilitatis
<lb/>in substantiis spiritualibus; adeo quod non acquiritur sibi esse nisi in
<lb/>altero, quamvis esse suum ad illud non dependeat; scilicet intellectus humanus,
<lb/>qui, secundum Commentatorem, est ultimus in ordine naturarum intellectualium,
<lb/>sicut materia prima in ordine corporalium.
<lb/>AD OBIECTA
<lb/>Ad primum ergo dicendum, quod sicut in primo libro dictum est, unum dicitur
<lb/>dupliciter. Uno modo secundum quod convertitur cum ente, quod non determinatur
<lb/>ad aliquod genus, et similiter nec multitudo sequens ad tale unum; et talis
<lb/>multitudo ponitur in Angelis, quae non sequitur divisionem quantitatis vel
<lb/>materiae, sed distinctionem naturarum. Alio modo dicitur «unum» quod est
<lb/>principium numeri, qui est discreta quantitas, causatus ex divisione materiae
<lb/>vel continui: et talis non est nisi in materialibus.
<pb n="vol. 3, p. 176"/>
<lb/>Ad secundum dicendum, quod etiam secundum Philosophos qui distinguunt
<lb/>numerum substantiarum separatarum per causam et causatum, causa et causatum
<lb/>non sunt per se distinguentia, sed secundum eos consequuntur ad principia
<lb/>distinctionis; cum enim distinctio sit, per se loquendo, per hoc quod est maior
<lb/>vel minor compositio, et secundum distantiam potentiae et actus, secundum eos,
<lb/>sequitur quod illud quod est plus in actu, sit causa eius quod est minus, secundum
<lb/>quem modum dicunt multitudinem ab uno primo simplici processisse;
<lb/>quem tamen modum dicit Commentator in 11 Metaphys.,
<lb/>insufficienter probatum, et concedit ab uno primo simplici immediate
<lb/>potuisse plura procedere: ita et nos concedimus omnes naturas intellectuales
<lb/>immediate a Deo processisse distinctas secundum ordinem sapientiae disponentis
<lb/>diversos gradus naturarum spiritualium. Et ideo remoto quod infidelitatis
<lb/>est, scilicet ordine causalitatis ab Angelis, et retento quod fidei consonat, scilicet
<lb/>gradu simplicitatis, habebimus eumdem modum distinctionis quem ipsi
<lb/>habuerunt.
<lb/>Ad tertium dicendum, quod ex ratione illa probatur simplicitas angelicae naturae,
<lb/>et praecipue illius quae in ea suprema est; sed pluralitas gradus ab ea non
<lb/>tollitur. Praeterea non est loquendum de Angelis sicut de divina natura, specialiter
<lb/>cum plures Angeli non tantum numero, sed specie differant, ut dicetur.
<lb/>Ad quartum dicendum, quod Angeli non sunt facti propter motum corporalium,
<lb/>quia nihil fit propter vilius se: unde si sunt aliquae substantiae non moventes,
<lb/>non sequitur quod sint superfluae. Nihilominus tamen dicendum, quod ex omnibus
<lb/>substantiis illis provenit aliqua utilitas per iuvamentum in rebus corporalibus:
<lb/>quia inferiores Angeli in motu sphaerarum Deo ministrant, sicut a quibusdam
<lb/>dicitur, et probabile videtur, cum Gregorius dicat corporalem
<lb/>creaturam per spiritualem administrari. Illuminatio autem inferiorum Angelorum
<lb/>est a Deo per proximos et medios, ut dicit Dionysius,
<lb/>et ita omnes influentiam habent super motum corporalium, vel ad minus quantum
<lb/>ad custodiam hominum, quae pertinet ad ultimum ordinem.
<lb/>Ad quintum dicendum, quod verba ista aliter a Gregorio et a Dionysio exponuntur;
<lb/>et quantum ad aliquid eodem modo: in hoc enim conveniunt quod
<lb/>Angelorum numerus non est determinatus nobis; sed in hoc differunt, quia
<lb/>Dionysius vult, quod cum dicitur, «Millia millium»,
<lb/>unum mille multiplicat aliud, ac si diceret, Millesies mille; et sic aequalis
<lb/>numerus importatur, cum dicitur, «Millia millium» primo, et «decies centena
<lb/>millia» secundo, quod habet una littera. Tantum enim est decies centum millia,
<lb/>quantum millies millia. Et secundum hoc datur intelligi quasi aequalis numerus
<lb/>ministrantium et assistentium. Vel secundum aliam litteram quae habet, «Millia
<lb/>millium ministrabant ei, et decies millies centena millia assistebant ei», datur
<pb n="vol. 3, p. 178"/>
<lb/>intelligi, quod numerus assistentium excedit numerum ministrantium propter
<lb/>suam nobilitatem: quod consonat ei quod supra dictum est secundum intentionem
<lb/>Dionysii, quod scilicet nobiliores creaturae plures sunt. Unde dicit,
<lb/>quod in hoc verbo maximus numerus apud nos nomen proprium habens, scilicet
<lb/>mille, multiplicatur per omnes maximos numeros, scilicet limites nominatos,
<lb/>scilicet per seipsum, cum dicitur «Millia millium»; per denarium cum dicitur,
<lb/>«Decies millies»; per centenarium cum dicitur «Centena millia»; in quo ostenditur
<lb/>maxima numerositas excedens nostrum intellectum. Sed Gregorius vult
<lb/>quod sit constructio partitiva cum dicitur «Millia millium», quasi diceret,
<lb/>Millia de numero millium: unde vult quod datur intelligi maior numerus ministrantium
<lb/>quam assistentium, per hoc quod ad administrantes ponitur numerus
<lb/>non determinatus, et ad assistentes determinatus.
<lb/>ARTICULUS 4
<lb/><hi rend="bold">Utrum unius speciei sint plures Angeli.</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod sint plures Angeli unius speciei. Sicut enim Angelus est substantia
<lb/>simplex, ita et anima. Sed omnes animae rationales sunt unius speciei.
<lb/>Ergo et omnes Angeli.
<lb/>2. Praeterea, perfectio una secundum speciem est eorum quae in specie conveniunt.
<lb/>Sed omnes Angeli sunt perfectibiles una perfectione secundum speciem,
<lb/>quae est gratia vel gloria. Ergo videtur quod sint unius speciei.
<lb/>3. Praeterea, divinae bonitatis, ut dictum est, proprium est nobiliora in entibus
<lb/>magis multiplicare, ut bonitas sua magis diffundatur. Sed in vilibus creaturis
<lb/>invenitur magna multitudo participantium unam speciem. Ergo videtur quod
<lb/>multo fortius hoc sit in Angelis.
<lb/>4. Praeterea, secundum Boetium, nullius rei sine consortio potest esse
<lb/>iucunda possessio. Sed in Angelis est maxima iucunditas, cum delectatio sit de
<lb/>ratione felicitatis, secundum Philosophum in 1 Ethic.. Ergo videtur quod in
<lb/>Angelis sit multorum consortium in una specie.
<lb/>SED CONTRA, multiplicatio individuorum unius speciei non est nisi ad conservandum
<lb/>speciei perpetuitatem, quae in uno salvari non potest: unde in corporibus
<lb/>incorruptibilibus non est nisi unum individuum unius speciei, ut sol et luna. Sed
<lb/>Angelus est substantia incorruptibilis. Ergo non sunt plures Angeli unius speciei.
<lb/>Praeterea, Angelus est perfectior quolibet corpore. Sed aliquod corpus ad tantam
<lb/>perfectionem pervenit ut nihil suae naturae sit extra ipsum, ut patet in his
<lb/>quae constant ex tota materia suae speciei, ut patet in caelo, ut dicitur in
<lb/>1 Cael. et Mund.. Ergo videtur quod multo fortius extra unum
<lb/>Angelum non sit aliquid suae speciei.
<pb n="vol. 3, p. 180"/>
<lb/><hi rend="bold">Solutio</hi>
<lb/>Respondeo dicendum, quod circa hoc sunt tres opiniones. Quidam enim dixerunt,
<lb/>quod omnes Angeli sunt unius speciei, adeo quod etiam Angelus et anima
<lb/>non differunt specie. Alii vero dicunt quod Angelus et anima differunt specie,
<lb/>et Angeli unius ordinis ab Angelis alterius ordinis; sed omnes qui sunt unius ordinis,
<lb/>sunt unius speciei. Alii vero dicunt, quod nullus Angelus est unius speciei
<lb/>cum alio: et haec opinio concordat cum dictis philosophorum, et etiam
<lb/>Dionysii, qui ponit in 10 cap. cael. Hierarch., in eodem ordine esse
<lb/>primos, medios, et ultimos. Et huic necessarium est consentire, tum ex immaterialitate,
<lb/>tum etiam ex incorporeitate. Si enim immateriales ponuntur, cum nulla
<lb/>forma vel natura multiplicet numerum nisi in diversitate materiae, oportet quod
<lb/>forma simplex et immaterialis, non recepta in aliqua materia, sit una tantum:
<lb/>unde quidquid est extra eam, est alterius naturae, eo quod distet ab eo secundum
<lb/>formam, non secundum materiale principium, quod ibi nullum est. Talis
<lb/>autem diversitas causat differentiam in specie. Unde oportet quoslibet duos
<lb/>Angelos acceptos differre secundum speciem.
<lb/>Hoc etiam de necessitate sequitur si ex materia componantur, dummodo non
<lb/>ponantur corporea: quod sic patet. Quorumcumque materia secundum esse differre
<lb/>ponitur, oportet, si ista materia est eiusdem ordinis in utroque (sicut materia
<lb/>generabilium et corruptibilium est una) quod diversae formae secundum
<lb/>quas diversum esse accipit, recipiantur in diversis partibus materiae. Non enim
<lb/>una pars materiae, diversas formas oppositas et disparatas simul recipere potest.
<lb/>Sed impossibile est in materia intelligere diversas partes, nisi praeintelligatur
<lb/>in materia quantitas dimensiva ad minus interminata, per quam dividatur,
<lb/>ut dicit Commentator in libro de substantia Orbis, et in 1 Physic.,
<lb/>quia separata quantitate a substantia, remanet indivisibilis, ut in 1 Phys.
<lb/>Philosophus dicit. Sed nulla forma recipitur in materia sub quantitate intellecta,
<lb/>nisi forma corporalis. Ergo impossibile est duos Angelos communicare in
<lb/>materia, vel in potentia unius ordinis. Sed omnis forma vel natura quae recipitur
<lb/>in diversis gradibus potentiarum, recipitur secundum prius et posterius
<lb/>secundum esse. Impossibile est autem naturam speciei communicari ab individuis
<lb/>per prius et posterius, nec secundum esse, nec secundum intentionem;
<lb/>quamvis hoc sit possibile in natura generis, ut dicitur in 3 Metaph..
<lb/>Ergo impossibile est duos Angelos, si sunt incorporei, esse unius speciei.
<lb/>AD OBIECTA
<lb/>Ad primum ergo dicendum, quod quamvis anima sit forma simplex, sicut et
<lb/>Angelus, tamen anima non recipit esse a Deo nisi in corpore: quia, secundum
<lb/>Augustinum, et infundendo creatur, et creando infunditur. Unde ex corpore recipit
<pb n="vol. 3, p. 182"/>
<lb/>esse individuatum: quod quia non dependet ex corpore, remanet individuatio,
<lb/>etiam destructo corpore. Ideo Augustinus dicit,
<lb/>quod impossibilis est positio illorum haereticorum
<lb/>qui dicunt, plures animas ante corpus creatas fuisse. Sic autem non
<lb/>est in Angelo: et ideo non est ratio similis.
<lb/>Ad secundum dicendum, quod hoc tenet in perfectionibus quae sunt de natura
<lb/>rei, non autem in perfectionibus superadditis, quae non sequuntur ex principiis
<lb/>naturae, quales sunt gratia et gloria. Possunt enim etiam in corporibus diversa
<lb/>secundum speciem unum specie colorem habere.
<lb/>Ad tertium dicendum, quod perfectio universi essentialis non attenditur in individuis,
<lb/>quorum multiplicatio ordinatur ad perfectionem speciei, sed in speciebus
<lb/>per se. Unde magis apparet divina bonitas in hoc quod sunt multi Angeli
<lb/>diversarum specierum, quam si sint unius speciei tantum.
<lb/>Ad quartum dicendum, quod delectatio, secundum Philosophum in Ethicis,
<lb/>sequitur operationem perfectam: et ideo ad iucunditatem consortium exigitur in
<lb/>illa natura in qua non potest esse in uno perfecta operatio sine alterius adiutorio,
<lb/>ut in hominibus, in quibus unus per seipsum non sufficit ad operationem
<lb/>suae speciei: quod non potest in Angelis poni: et ideo huiusmodi obiectio est
<lb/>vana. Non tamen negamus quin unus Angelus ab alio iuvetur, cum inferiores
<lb/>per superiores illuminentur; et in hac societate est iucunditas civium caelestis
<lb/>curiae. Sed ad hoc non exigitur unitas speciei, sed conformitas gratiae.
<lb/>ARTICULUS 5
<lb/><hi rend="bold">Utrum Angeli sint unius generis.</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod Angeli non reducantur in unum genus. Quaecumque enim sunt
<lb/>unius generis, communicant in una potentia generis, ut dicitur in
<lb/>10 Metaphysic.: sed Angeli non communicant in una potentia generis,
<lb/>quia immateriales sunt. Ergo videtur quod non sint unius generis.
<lb/>2. Praeterea, quaecumque exeunt ab aliquo communi, per divisionem exeunt ab
<lb/>illo, et prius erant in illo in potentia. Sed Angelus non exit de potentia in actum
<lb/>nisi sumatur potentia agentis; alias esset generabilis et corruptibilis: nec iterum
<lb/>est ponere aliquod unum secundum rem in plures Angelos divisum: hoc
<lb/>enim non posset esse, nisi illud unum esset quantum. Ergo non inveniuntur plures
<lb/>Angeli unius generis.
<pb n="vol. 3, p. 184"/>
<lb/>3. Praeterea, omne genus univoce et aequaliter praedicatur de suis speciebus.
<lb/>Sed essentialia Angelorum quae consequuntur naturam communem in ipsis,
<lb/>inveniuntur in Angelis secundum magis et minus, ut in littera dicitur. Ergo videtur
<lb/>quod non sint unius generis.
<lb/>4. Praeterea, quod differt ab alio in specie, si communicat cum eo genere,
<lb/>oportet esse compositum ex genere et differentia. Sed compositio generis et differentiae
<lb/>praesupponit compositionem formae et materiae, ut videtur: quia,
<lb/>secundum Avicennam, differentia sumitur ex principiis
<lb/>formalibus rei, genus autem ex materialibus: unde in 5 Metaph.,
<lb/>dicuntur esse genere unum quae in materia conveniunt. Ergo videtur, cum
<lb/>Angelus non sit compositus ex materia et forma, et unus differat in specie ab
<lb/>alio Angelo, quod non possit etiam in genere convenire.
<lb/>SED CONTRA, genus substantiae est tantum genus unum. Sed quilibet Angelus est
<lb/>in genere substantiae. Ergo videtur quod in genere uno conveniant.
<lb/>Praeterea, differentia addita generi constituit speciem. Sed incorporeum,
<lb/>secundum Porphyr., est differentia substantiae. Ergo substantia
<lb/>incorporea est species substantiae. Praedicatur autem de multis Angelis
<lb/>specie differentibus. Ergo est genus subalternum.
<lb/>Et ita in genere subalterno etiam Angeli conveniunt.
<lb/><hi rend="bold">Solutio</hi>
<lb/>Respondeo dicendum, quod secundum Avicennam, omne id quod
<lb/>habet esse aliud a sua quidditate, oportet quod sit in genere; et ita oportet quod
<lb/>omnes Angeli ponantur in praedicamento substantiae. Haec est enim ratio substantiae,
<lb/>prout est praedicamentum, secundum Avicennam, quod sit res
<lb/>quidditatem habens, cui debeatur esse per se, non in alio, scilicet quod sit aliud
<lb/>a quidditate ipsa: et ideo ex ipsa possibilitate quidditatis trahitur ratio generis:
<lb/>ex complemento autem quidditatis trahitur ratio differentiae, secundum quod
<lb/>appropinquat ad esse in actu; sed hoc differenter contingit in substantiis compositis
<lb/>et simplicibus: quia in compositis possibilitas est ex parte materiae, sed
<lb/>complementum est ex parte formae; et ideo ex parte materiae sumitur genus, et
<lb/>ex parte formae differentia: non autem ita quod materia sit genus, aut forma
<lb/>differentia, cum utrumque sit pars, et neutrum praedicetur; sed quia materia est
<lb/>materia totius, non solum formae; et forma perfectio totius, non solum materiae;
<lb/>ideo totum potest assignari ex materia et forma et ex utroque. Nomen
<lb/>autem designans totum ex materia, est nomen generis; et nomen designans
<pb n="vol. 3, p. 186"/>
<lb/>totum ex forma, est nomen differentiae; et nomen designans totum ex utroque,
<lb/>est nomen speciei: et hoc patet si consideretur quomodo corpus est genus animati
<lb/>corporis, et animatum differentia: semper enim invenitur genus sumptum
<lb/>ab eo quod materiale est, et differentia ab eo quod est formale: et inde est quod
<lb/>differentia determinat genus sicut forma materiam. In simplicibus autem naturis
<lb/>non sumitur genus et differentia ab aliquibus partibus, eo quod complementum
<lb/>in eis et possibilitas non fundatur super diversas partes quidditatis, sed
<lb/>super illud simplex: quod quidem habet possibilitatem secundum quod de se
<lb/>non habet esse, et complementum prout est quaedam similitudo divini esse,
<lb/>secundum hoc quod appropinquabilis est magis et minus ad participandum
<lb/>divinum esse; et ideo quot sunt gradus complementi, tot sunt differentiae
<lb/>specificae.
<lb/>AD OBIECTA
<lb/>Ad primum ergo dicendum, quod non oportet quod conveniant nisi in una intentione
<lb/>potentiae, quae est possibilitas recipiendi esse a Deo, in quo subsistant
<lb/>sine quantitate et materia.
<lb/>Et per hoc patet responsio ad secundum: quia non oportet esse unam numero
<lb/>potentiam quae dividatur in omnes Angelos, vel in qua prius fuerint in potentia
<lb/>quam in actu.
<lb/>Ad tertium dicendum, quod genus praedicatur aequaliter de speciebus quantum
<lb/>ad intentionem, sed non semper quantum ad esse, sicut in figura et numero,
<lb/>ut in 3 Metaph. dicitur. Sed hoc in speciebus non contingit, ut ibidem
<lb/>dicitur: unde ex hoc sufficienter posset probari quod non sunt unius speciei,
<lb/>non autem quod non sunt unius generis, cum conveniant in genere, ad quod se
<lb/>habent omnes Angeli sicut diversae species numerorum se habent ad numerum,
<lb/>quarum una secundum esse est prior alia.
<lb/>Ad quartum patet responsio per ea quae dicta sunt.
<lb/>ARTICULUS 6
<lb/><hi rend="bold">Utrum Angelus et anima differant specie.</hi>
<lb/><hi rend="bold">Ad sextum sic proceditur.</hi>
<lb/>1. VIDETUR quod Angelus et anima specie non differant. Quaecumque enim conveniunt
<lb/>in ultima differentia constitutiva, sunt eadem specie, quia ipsa est quae
<lb/>complet rationem speciei. Sed Angelus et anima sunt huiusmodi.Ergo non differunt
<lb/>secundum speciem. Probatio minoris. Ultima differentia constitutiva
<pb n="vol. 3, p. 188"/>
<lb/>sumitur ab eo quod nobilissimum in re est, cum se habeat ad genus et differentias
<lb/>praecedentes proportionabiliter sicut forma ad materiam. Sed Angelus et
<lb/>anima conveniunt in eo quod est nobilissimum in utroque, scilicet in intellectu.
<lb/>Ergo conveniunt in ultima differentia constitutiva.
<lb/>2. Si diceres, quod ultima differentia constitutiva Angeli est intellectuale, quod
<lb/>ab intellectu sumitur, ultima autem differentia animae est rationale, sicut etiam
<lb/>Dionysius, videtur distinguere ordinem intellectualium et
<lb/>rationabilium: contra. Ea quae conveniunt communiter in duobus, non distinguunt
<lb/>inter ipsa. Sed intellectus non tantum ponitur in Angelis sed etiam in anima, ut patet in
<lb/>3 de Anima: similiter et ratio non tantum animae sed
<lb/>etiam Angelo convenit; unde Gregorius in homil. Epiph. Angelum animal rationale
<lb/>vocat; et supra Magister creaturam rationalem in Angelum et animam
<lb/>distinxit. Ergo Angelus et anima non differunt penes rationale et intellectuale.
<lb/>3. Si diceres, quod distinguitur penes unibile corpori et non unibile: contra.
<lb/>Quidquid consequitur rem habentem esse completum, non distinguit eam essentialiter
<lb/>a re alia: quia omnia huiusmodi quae sic consequuntur rem, sunt de
<lb/>genere accidentium. Sed unio ad corpus est quaedam relatio quae consequitur
<lb/>animam habentem in se esse completum ad corpus non dependens; alias sine
<lb/>corpore esse non posset. Ergo hoc quod est unibile corpori, non distinguit
<lb/>essentialiter vel secundum speciem animam ab Angelo.
<lb/>4. Praeterea, differentia specifica non assignatur alicui rei nisi secundum quod
<lb/>est in genere ut species: quia differentia est qua abundat species a genere. Sed
<lb/>anima inquantum est forma talis corporis, non est in genere substantiae ut species,
<lb/>sed ut principium. Cum ergo unibilitas non conveniat animae nisi secundum
<lb/>quod est forma, videtur quod esse unibile non possit esse distinguens
<lb/>secundum speciem animam ab Angelo.
<lb/>5. Praeterea, ea quorum est unus finis, non differunt specie, cum cuilibet rei
<lb/>proprius finis respondeat. Sed idem est finis Angeli et animae rationalis; scilicet
<lb/>beatitudo aeterna, ut supra, distinct. 1, Magister dicit; quod etiam haberi ex
<lb/>eo potest quod dicitur Matth. 23, 30: «Erunt sicut Angeli Dei in caelo». Ergo
<lb/>Angelus et anima non differunt specie.
<lb/>SED CONTRA, plus differt anima ab Angelo, quam unus Angelus ab alio. Sed
<lb/>unus Angelus differt ab alio secundum speciem, ut dictum est. Ergo multo fortius
<lb/>anima ab Angelo.
<lb/>Praeterea, eidem formae vel perfectioni respondet idem perfectibile. Sed anima
<lb/>et Angelus sunt quaedam formae, prout communiter omnes substantias a materia
<lb/>separatas formas dicimus, quarum formae materiales sunt imagines, ut
<pb n="vol. 3, p. 190"/>
<lb/>Boetius in lib. 1 de Trinit. dicit. Cum ergo animae respondeat hoc perfectibile
<lb/>quod est corpus humanum, Angelo vero vel nullius vel alterius speciei, ut
<lb/>corpus aereum, secundum quod Augustinus videtur dicere,
<lb/>vel etiam corpus caeleste secundum opinionem Avicennae et quorumdam
<lb/>philosophorum; videtur quod anima et Angelus non sunt unius speciei.
<lb/><hi rend="bold">Solutio</hi>
<lb/>Respondeo dicendum, quod circa hoc sunt tres opiniones.
<lb/>Quidam enim dicunt, quod anima non est in genere substantiae sicut species,
<lb/>sed sicut principium, cum sit forma; unde non proprie dicitur anima specie differre
<lb/>vel convenire cum alia substantia; sed proprie dicitur, quod secundum
<lb/>animam compositum ab alia vel cum alia substantia convenit specie vel differt.
<lb/>Sed hoc non videtur esse necessarium: quia, ut Avicenna dicit in sua Metaph.,
<lb/>ad hoc quod aliquid sit proprie in genere substantiae requiritur
<lb/>quod sit res quidditatem habens, cui debeatur esse absolutum, ut per se esse
<lb/>dicatur vel subsistens: et ideo duobus modis potest contingere quod aliquid ad
<lb/>substantiae genus pertinens, non sit in genere substantiae sicut species:
<lb/>vel quia res illa non habet quidditatem aliam nisi suum esse; et propter hoc Deus
<lb/>non est in genere substantiae sicut species, ut ipse Avicenna dicit:
<lb/>vel quia res illa non habet esse absolutum, ut ens per se dici possit;
<lb/>et propter hoc materia prima et formae materiales non sunt in genere substantiae
<lb/>sicut species, sed solum sicut principia. Anima autem rationalis habet esse
<lb/>absolutum, non dependens a materia; quod est aliud a sua quidditate, sicut
<lb/>etiam de Angelis dictum est: et ideo relinquitur quod sit in genere substantiae
<lb/>sicut species, et etiam sicut principium, inquantum est forma huius corporis: et
<lb/>inde venit ista distinctio, quod formarum quaedam sunt formae materiales,
<lb/>quae non sunt species substantiae; quaedam vero sunt formae et substantiae,
<lb/>sicut animae rationales.
<lb/>Secunda opinio est eorum qui dicunt, animam et Angelum unius speciei esse:
<lb/>quod nullo modo potest esse, si ab anima et Angelo compositio formae et materiae
<lb/>removeatur, ut supra de Angelis dictum est.
<lb/>Et ideo tertia opinio communior est, cui assentiendum videtur, quod anima et
<lb/>Angelus specie differunt.
<lb/>Quibus autem differentiis specificis distinguantur, diversimode assignatur.
<lb/>Quidam enim assignant eas specie distingui, per hoc quod est unibile corpori et
<lb/>non unibile. Alii vero per hoc quod est rationale et intellectuale esse. Tertio
<lb/>secundum hoc quod est habere intellectum possibilem respectu superiorum tantum;
<lb/>quod convenit Angelo; qui a superiori, scilicet Deo vel Angelo, illuminationem
<lb/>recipit: et secundum hoc quod est habere intellectum possibilem respectu
<pb n="vol. 3, p. 192"/>
<lb/>superiorum et inferiorum, quod convenit animae humanae, quae etiam a
<lb/>superioribus illuminatur, et a phantasmatibus cognitionem recipit. Quarto
<lb/>secundum hoc quod est habere vertibilitatem immutabilem, quod Angelo convenit,
<lb/>eo quod immutabiliter adhaereat bono vel malo ad quod se semel per electionem
<lb/>convertit; vel habere mutabilem vertibilitatem, quod homini convenit,
<lb/>qui de bono in malum converti potest, et e contrario. Quinto secundum virtutem
<lb/>interpretativam: quia, secundum Damascenum,
<lb/>Angelus interpretatur vel loquitur quibusdam nutibus et signis intellectualibus
<lb/>sine vocis expressione, ut infra patebit; homo autem loquitur voce expressa.
<lb/>Nec est mirum quod sic diversimode Angeli et animae differre assignantur:
<lb/>quia differentiae essentiales, quae ignotae et innominatae sunt, secundum
<lb/>Philosophum designantur differentiis accidentalibus,
<lb/>quae ex essentialibus causantur, sicut causa designatur per suum effectum;
<lb/>sicut calidum et frigidum assignantur differentiae ignis et aquae. Unde possunt
<lb/>plures differentiae pro specificis assignari, secundum plures proprietates rerum
<lb/>differentium specie, ex essentialibus differentiis causatas; quarum tamen istae
<lb/>melius assignantur quae priores sunt, quasi essentialibus differentiis
<lb/>propinquiores.
<lb/>Cum ergo substantiarum simplicium, ut dictum est de Angelis, sit differentia in
<lb/>specie secundum gradum possibilitatis in eis, ex hoc anima rationalis ab
<lb/>Angelis differt, quia ultimum gradum in substantiis spiritualibus tenet, sicut
<lb/>materia prima in rebus sensibilibus, ut dicit Commentator in 3 de Anima.
<lb/>Unde quia plurimum de possibilitate habet, esse suum est adeo
<lb/>propinquum rebus materialibus, ut corpus materiale illud possit participare,
<lb/>dum anima corpori unitur ad unum esse: et ideo consequuntur istae differentiae
<lb/>inter animam et Angelum, unibile, et non unibile, ex diverso gradu possibilitatis.
<lb/>Item ex eodem sequuntur aliae differentiae, rationale et intellectuale: quia
<lb/>ex hoc quod Angelus plus habet de actu quam anima, et minus habet de potentia,
<lb/>participat quasi in plena luce naturam intellectualem (unde intellectualis
<lb/>dicitur); anima vero quia extremum gradum in intellectualibus tenet, participat
<lb/>naturam intellectualem magis defective quasi obumbrata: et ideo dicitur rationalis,
<lb/>quia ratio, ut dicit Isaac oritur in umbra intelligentiae. Tertia
<lb/>vero distinctio sequitur ex prima et secunda: ex hoc enim quod anima corporis
<lb/>forma et actus est, procedunt ab essentia eius quaedam potentiae organis
<lb/>affixae, ut sensus, et huiusmodi, ex quibus cognitionem intellectualem accipit,
<lb/>propter hoc quod rationalis est habens cognitionem decurrentem ab uno in
<lb/>aliud; et sic a sensibilibus in intelligibilia venit, et per hoc ab Angelo differt,
<lb/>qui non a sensibilibus discurrendo ad intelligibilia, cognitionem accipit.
<lb/>Quarta autem distinctio sequitur ex secunda: quia dicitur, quod per hoc quod
<lb/>Angelus intellectum deiformem habet, convertitur ad quodcumque immobiliter;
<pb n="vol. 3, p. 194"/>
<lb/>per quod ab anima dicitur Angelus differre, quae non intellectu deiformi, sed
<lb/>per inquisitionem rationis cognitionem habet. Quinta etiam sequitur ex prima:
<lb/>quia propter hoc quod anima corpori unitur, potest vocem corporalem formare,
<lb/>non autem Angelus.
<lb/>Unde patet quod istarum distinctionum prima melior est, quia accipitur secundum
<lb/>esse animae, quod primum est; secunda autem et tertia accipiuntur penes
<lb/>virtutem cognoscitivam vel intellectivam tantum, sicut secunda, vel penes intellectivam
<lb/>simul et sensitivam, sicut tertia. Quarta autem accipitur penes virtutem
<lb/>appetitivam; quia electio ad appetitum pertinet, ut dicit Philosophus in
<lb/>Ethicis, per quam anima mutabiliter convertitur. Unde cum appetitiva
<lb/>posterior sit cognitiva, haec minus valet quam praecedentes. Quinta accipitur
<lb/>penes virtutem motivam: formatio enim vocis est per motum corporalem membrorum.
<lb/>Motiva autem posterior est cognitiva et appetitiva; unde minus valet
<lb/>inter alias.
<lb/>AD OBIECTA
<lb/>Ad primum ergo dicendum, quod differentia non est nobilior genere, sicut natura
<lb/>una est nobilior altera, vel sicut forma una nobilior est alia: quia differentia
<lb/>nullam formam dicit, quae implicite in natura generis non contineatur, ut dicit
<lb/>Avicenna: genus enim non significat partem essentiae rei, sed
<lb/>totum. Sed dicitur genere nobilior, sicut determinatum indeterminato; et per
<lb/>hunc modum habere intellectum sic, est nobilius quam habere intellectum simpliciter;
<lb/>et habere sensum sic, quam habere sensum simpliciter: et ideo anima
<lb/>et Angelus non conveniunt in eo quod per modum istum est nobilissimum in eis;
<lb/>unde non oportet quod conveniant in differentia ultima specifica, et ita sint
<lb/>idem specie.
<lb/>Ad secundum dicendum, quod in homine est intellectus; non tamen propter hoc
<lb/>in ordine intellectualium proprie ponitur: quia illa substantia intellectualis dicitur
<lb/>cuius tota cognitio secundum intellectum est, quia omnia quae cognoscit,
<lb/>subito sine inquisitione sibi offeruntur: non autem ita est de cognitione animae,
<lb/>quia per inquisitionem et discursum rationis ad notitiam rei venit: et ideo rationalis
<lb/>dicitur, quia eius cognitio secundum terminum tantum et secundum principium
<lb/>intellectualis est: secundum principium, quia prima principia sine inquisitione
<lb/>statim cognoscit (unde habitus principiorum indemonstrabilium intellectus
<lb/>dicitur): secundum terminum vero, quia inquisitio rationis ad intellectum rei
<lb/>terminatur; et ideo non habet intellectum ut naturam propriam, sed per quamdam
<lb/>participationem. Ratio autem et de Deo et de Angelis dicitur; tamen alio
<lb/>modo sumitur, secundum quod scilicet omnis cognitio immaterialis ratio potest
<lb/>dici, prout dividitur ratio contra sensum, et non contra intellectum.
<pb n="vol. 3, p. 196"/>
<lb/>Ad tertium dicendum, quod unibilitas non est propria differentia essentialis; sed
<lb/>est quaedam designatio essentialis differentiae per effectum, ut dictum est.
<lb/>Et per hoc etiam patet responsio ad quartum; quia illud quod convenit animae
<lb/>inquantum est forma, est effectus differentiae essentialis.
<lb/>Ad quintum dicendum, quod ea quae differunt specie, differunt secundum finem
<lb/>proximum, qui est permanentia vel operatio rei, ut in 2 Cael. et Mundi dicitur.
<lb/>Possunt tamen convenire in fine ultimo, et huiusmodi finis est beatitudo.
<lb/><hi rend="bold">EXPOSITIO PRIMAE PARTIS TEXTUS</hi>
<lb/>«Et quatuor quidem Angelis videntur attributa». Videtur inconvenienter numerare:
<lb/>quia Dionysius attribuit tria Angelis, scilicet essentiam,
<lb/>virtutem et operationem; hic autem de operatione non fit mentio.
<lb/>Praeterea, in 11 Metaph. dicitur a Commentatore, quod substantiae
<lb/>separatae dividuntur in voluntatem et intellectum; et ita videtur quod duo tantum
<lb/>debeant esse attributa.
<lb/>Praeterea, liberum arbitrium est facultas rationis et voluntatis. Ergo videtur
<lb/>quod non debeat dividi contra tertium attributum.
<lb/>Item quaeritur de ratione numeri.
<lb/>Ad hoc dicendum, quod haec attributa accipiuntur secundum haec tria: «substantia,
<lb/>species, et virtus», quae sic differunt. Res enim potest considerari
<lb/>secundum quod est principium alterius; et sic invenitur in re «virtus», et secundum
<lb/>hoc attribuitur Angelis liberum arbitrium. Vel secundum quod est in se, et
<lb/>hoc dupliciter: vel quantum ad ipsam naturam subsistentem, vel quantum ad
<lb/>modum perfectionis eius, secundum quam speciem sortitur; et sic est «species»,
<lb/>et tertium attributum, quod est naturae rationalitas, secundum quod ratio dicta
<lb/>est in Angelis esse. Si vero quantum ad ipsam naturam subsistentem, sic est
<lb/>«substantia»; et secundum hanc duo sumuntur secundum duplicem acceptionem
<lb/>eius: scilicet prout dicitur quidditas rei, et sic sumitur primum attributum,
<lb/>scilicet essentiae simplicitas; vel secundum quod dicitur hypostasis, et sic sumitur
<lb/>secundum, scilicet personalitas.
<lb/>Ad primum ergo dicendum, quod operationis principium est ipsemet Angelus;
<lb/>et ideo non numeratur inter collata sibi a creatione.
<lb/>Ad secundum dicendum, quod ista duo sunt quasi duae potentiae eius; unde
<lb/>reducitur ad ultimum attributum et ad tertium diversimode.
<lb/>Ad tertium dicendum, quod in tertio attributo ponitur ratio et voluntas non
<lb/>secundum quod sunt potentiae consequentes essentiam, sed ut per eas designatur
<lb/>species essentiae ex qua procedunt, sicut etiam rationale ponitur differentia
<lb/>hominis: sed ad quartum pertinent, secundum quod sunt potentiae.
<pb n="vol. 3, p. 198"/>
<lb/>«Differentem essentiae tenuitatem, et differentem sapientiae perspicacitatem,
<lb/>atque differentem arbitrii libertatem et habilitatem recte habuisse intelligitur».
<lb/>Quomodo hoc sit ex dictis patet: quia quanto quidditas est magis propinqua ad
<lb/>esse divinum, tanto minus habet de potentia, et ita est maior simplicitas; et ita
<lb/>etiam cetera nobiliora erunt inquantum nobilius esse recipiunt.
<lb/>«Qui tunc per naturalia bona aliis excellebant, ipsi etiam per munera gratiae
<lb/>aliis praeerant». Quantum ad illos qui ponunt Angelos in gratuitis creatos facile
<lb/>est rationem assignare: quia ad nihil aliud potuit gratia mensurari nisi ad
<lb/>capacitatem naturae. Si autem ponantur in gratia non creati, tunc, cum in naturalibus
<lb/>simul accipiendus sit conatus secundum quod naturalia dicimus etiam
<lb/>illa in quae per principia naturalia possumus, prout naturale contra gratuitum
<lb/>dividitur; probabile est etiam ut cuius natura est dignior, etiam conatus esset
<lb/>maior in illud ad quod natura ordinabatur, cum non esset aliquid retardans,
<lb/>sicut in nobis, in quibus «corpus quod corrumpitur, aggravat animam»,
<lb/>Sapient. 9, 15. Et ideo quidquid sit de Angelis, certum est quod nobis non infunditur
<lb/>gratia secundum mensuram naturalium, sed magis secundum mensuram
<lb/>conatus.
<pb n="vol. 3, p. 200"/>
<lb/><hi rend="bold">DIVISIO SECUNDAE PARTIS TEXTUS</hi>
<lb/>Hic Magister inquirit, quales Angeli effecti sunt secundum culpam vel gratiam;
<lb/>et dividitur in partes duas: in prima ostendit quod Angeli non sunt facti mali in
<lb/>principio suae creationis; in secunda ostendit qua perfectione erant boni, ibi:
<lb/>«Hic inquiri solet quam sapientiam habuerunt». Prima in duas: in prima ponit
<lb/>quaestionem; in secunda prosequitur eam, secundum diversas opiniones, ibi:
<lb/>«Putaverunt enim quidam, Angelos qui ceciderunt creatos esse malos». Et circa
<lb/>hoc duo facit: primo ponit opinionem dicentium Angelos creatos esse malos;
<lb/>secundo ponit contrariam opinionem, ibi: «Aliis autem videtur omnes Angelos
<lb/>creatos esse bonos». Et circa hoc tria facit: primo ponitur opinio; secundo
<lb/>improbatio primae opinionis, et confirmatio huius auctoritate et ratione, ibi:
<lb/>«Ad hoc confirmandum utuntur testimonio Augustini»; tertio ponitur responsio
<lb/>ad auctoritates primae opinionis, ibi: «Augustinus exterminans opinionem
<lb/>eorum qui Angelos creatos fuisse malos putant, auctoritate et ratione probat
<lb/>bonos fuisse creatos»; et primo exponitur auctoritas Iob; secundo auctoritas
<lb/>Evangelii, ibi: «Deinde qualiter verba Domini quae supra posuit accipienda
<lb/>sint Augustinus aperit».
<lb/>«Hic inquiri solet quam sapientiam habuerunt ante casum vel confirmationem».
<lb/>Hic ostenditur quam perfectionem habuerint Angeli in principio suae
<lb/>creationis, et primo quantum ad cognitionem, secundo quantum ad dilectionem,
<lb/>ibi: «Solet etiam quaeri, utrum aliquam Dei vel sui dilectionem invicem
<lb/>habuerint».
<lb/><hi rend="bold">QUAESTIO 2</hi>
<lb/>Hic tria quaeruntur: 1. Utrum Angelus in principio suae creationis malus fuerit;
<lb/>2. De naturali cognitione Angelorum; 3. De dilectione eorum.
<lb/>ARTICULUS 1
<lb/><hi rend="bold">Utrum Angelus in principio suae creationis potuerit esse malus.</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod Angelus in principio suae creationis malus esse potuit. Dicitur
<lb/>enim ad Rom. 9, 21: «Numquid non habet potestatem figulus ex eodem luto
<lb/>facere aliud vas in honorem, et aliud in contumeliam?». Vasa quae in honorem
<lb/>Deus, sicut figulus, facit, sunt sancti, qui praeparantur in gloriam: vasa autem
<pb n="vol. 3, p. 202"/>
<lb/>in contumeliam sunt peccatores praeparati ad poenam. Ergo potest Deus quosdam
<lb/>iustos et quosdam peccatores creare: et sic potuit Angelus in principio
<lb/>creationis suae malus esse.
<lb/>2. Praeterea, Isaiae 45 dicitur, quod Deus est faciens bonum, et creans malum.
<lb/>Sed primum malum inventum est in Angelo. Ergo videtur quod a Deo creatus sit
<lb/>malus.
<lb/>3. Praeterea, secundum Augustinum, Angelus et homo,
<lb/>ad minus secundum animam, simul creati sunt. Sed homo factus est propter
<lb/>reparationem ruinae angelicae; non autem hoc esset, Angelo adhuc non ruente.
<lb/>Ergo videtur quod Angelus in principio creationis suae malus et ruens fuit.
<lb/>4. Praeterea, in naturis corporalibus videmus quod statim ut res incipit esse,
<lb/>habet operationem suam. Unde idem est instans ad quod terminatur generatio
<lb/>ignis, et in quo incipit motus localis eius. Sed voluntas Angeli est virtuosior
<lb/>quam natura corporalis. Ergo in principio creationis voluntas in operationem
<lb/>exire potuit. Sed per operationem suam, quae indivisibilis est, et ita in instanti
<lb/>compleri potuit, factus est malus. Ergo bene dicitur, quod in primo instanti suae
<lb/>creationis potuit esse malus.
<lb/>5. Praeterea, si prius fuit bonus et postea malus, est signare ultimum instans in
<lb/>quo fuit bonus vel innocens, et primum in quo fuit malus. Aut est ergo unum et
<lb/>idem instans; et sic simul est bonus et malus: aut aliud et aliud; et sic cum inter
<lb/>quaelibet duo instantia sit unum tempus medium, in tempore isto neque erit
<lb/>bonus neque malus: quorum utrumque est impossibile. Ergo Angelus non est
<lb/>factus ex bono malus, sed in principio creationis suae fuit malus.
<lb/>SED CONTRA, Gen. 1, 31, dicitur: «Vidit Deus cuncta quae fecerat, et erant valde
<lb/>bona». Sed Angelum fecerat. Ergo in principio suae creationis bonus erat.
<lb/>Praeterea, dicitur, quod inferiores Angeli peccaverunt occasionem sumentes ex
<lb/>peccato primi. Sed hoc non potest esse, nisi primo viderint eum bonum. Ergo
<lb/>videtur, quod aliquando fuit bonum.
<lb/><hi rend="bold">Solutio</hi>
<lb/>Respondeo dicendum, quod circa hoc fuit triplex positio.
<lb/>Quidam enim dixerunt, quod Angelus a Deo creatus est malus. Hoc autem haereticum
<lb/>est, et impossibile. Nullus enim effectus consequitur ab agente nisi
<lb/>secundum conditionem agentis. Dictum est autem supra, quod causa creationis
<lb/>rerum est quia Deus bonitatem suam rebus communicare voluit; unde impossibile
<lb/>est quod ab ipso fiat aliquid nisi secundum quod suae bonitatis particeps
<lb/>est; et huiusmodi est bonum, et non malum.
<pb n="vol. 3, p. 204"/>
<lb/>Ideo alii dixerunt, quod Angelus, in principio suae creationis, malus fuit, non
<lb/>tamen malitiam a Deo habuit, sed actu propriae voluntatis. Haec autem positio
<lb/>vana et erronea est et falsa. Vana, quia non habet fundamentum firmum per
<lb/>quod probetur, cum malitia Angeli ex voluntate eius dependeat; et ideo cum
<lb/>voluntas se habeat ad utrumlibet, ratio inveniri non potest. Erronea est, quia
<lb/>primae opinioni nimis vicina est et a magistris damnata. Falsa est, quia impossibile
<lb/>est Angelum in primo instanti suae creationis peccasse: cuius impossibilitatis
<lb/>haec a quibusdam causa assignatur: quia duarum operationum se consequentium
<lb/>non potest esse unus terminus: operatio autem Angeli consequitur
<lb/>creationem; unde non potest esse quod idem sit instans in quo primo est ens,
<lb/>quod est terminus creationis, et in quo primo est malus, quod est terminus operationis.
<lb/>Sed haec ratio non videtur cogens: quia cum operatio voluntatis
<lb/>Angeli non sit continua, non oportet quod ultimum eius differat a principio:
<lb/>principium autem potest esse simul cum termino creationis; unde et terminus
<lb/>operationis potest esse simul cum termino creationis. Nec potest dici, quod
<lb/>oporteat actum voluntatis sequi apprehensionem intellectus, nisi ordine naturae:
<lb/>quia de eodem potest simul esse cognitio et voluntas. Nec iterum potest
<lb/>dici quod oportet collationem praecedere de appetendo: quia intellectus Angeli
<lb/>non est inquisitivus vel collativus.
<lb/>Et ideo aliter dicendum, quod cum voluntas non sit nisi boni, non potest esse aliquid
<lb/>volitum nisi apprehendatur ut bonum ad appetendum; quod si vere est
<lb/>bonum, non est peccatum in appetitu. Ergo oportet, si est peccatum, quod sit
<lb/>verisimiliter bonum, et non vere bonum. Sed, secundum Augustinum in libro contra
<lb/>Academicos, non potest aliquis iudicare verisimile, nisi verum sit cognitum.
<lb/>Ergo oportet ut intellectus veri boni praecedat intellectum verisimilis boni; et ita
<lb/>appetitus aestimati boni quo malus fit Angelus, non potest sequi primum actum
<lb/>intellectus secundum quod considerat verum bonum, sed secundum quod considerat
<lb/>verisimile bonum. Unde cum impossibile sit intellectui creato simul plura
<lb/>intelligere, non potuit in primo instanti creationis appetitus Angeli esse malus.
<lb/>AD OBIECTA
<lb/>Ad primum ergo dicendum, quod in vasis contumeliae non facit Deus malitiam,
<lb/>sed naturam; sed ordinat malitiam ad poenam; et iste ordo designatur cum
<lb/>dicitur: «in contumeliam». Potest enim designari ordo vel poenae ad culpam, et
<lb/>hic ordo est a Deo; vel culpae ad naturam, et haec coniunctio non est a Deo.
<lb/>Unde in proposito tenetur consecutive, non causative.
<pb n="vol. 3, p. 206"/>
<lb/>Ad secundum dicendum, quod hoc intelligitur de malo poenae, et non de malo
<lb/>culpae; et de hoc infra plenius agetur, dist. 37.
<lb/>Ad tertium dicendum, quod etiam supposito quod homo simul cum Angelo creatus
<lb/>sit, non oportet quod Angelo existente malo, creatus sit homo: quia non est
<lb/>principalis finis creationis hominis, reparatio ruinae angelicae, sed quaedam
<lb/>utilitas consequens, ut supra dictum est. Et hanc utilitatem Deus praevidebat,
<lb/>in cuius praescientia eventus omnium rerum erant.
<lb/>Ad quartum dicendum, quod in instanti suae creationis aliquem actum voluntatis
<lb/>habere potuit; non tamen primus actus potuit esse malus sicut nec prima
<lb/>cognitio falsa.
<lb/>Ad quintum dicendum, quod secundum quosdam, in eodem instanti Angelus fuit
<lb/>primo bonus, et post malus, et illud instans quamvis sit unum re, tamen differt
<lb/>ratione, secundum quod est finis praeteriti et principium futuri. Sed diversa
<lb/>ratio comparationis non tollit coniunctionem eorum quae sunt in uno instanti;
<lb/>unde sequeretur quod innocentia et malitia eius coniungerentur, quod est
<lb/>impossibile.
<lb/>Ideo alii dicunt, quod in toto tempore praecedenti fuit bonus, sed
<lb/>in istius temporis ultimo instanti est malus: et sicut non est assignare immediatum
<lb/>instans ante aliud instans, ita nec ultimum instans in quo fuit bonus. Sed
<lb/>ista ratio bona est, prout inducitur a Philosopho, in 8 Physic., tunc
<lb/>quando nunc continuat tempus quietis et motus, qui semper se tenet cum passione,
<lb/>quae inest subiecto mobili tempore quietis, sive praecedat quies sive
<lb/>sequatur. Sed si poneretur instans inter duas quietes, vel inter duas partes
<lb/>motus continui, non magis se tenet cum uno quam cum alio. Non autem dicimus
<lb/>hic quod Angelus per aliquem motum continuum factus sit malus; et ideo primum
<lb/>instans malitiae suae non est medium inter quietem et motum, sed inter
<lb/>duas quietes. Unde ratio ista non est ad propositum. Ideo aliter dicendum, quod
<lb/>est assignare ultimum instans in quo Angelus fuit bonus et primum in quo fuit
<lb/>malus, nec inter haec instantia fuit tempus medium, quia tempus formaliter est
<lb/>numerus, nec sequitur ipsum continuitas nisi ex parte motus. Unde cum vicissitudo
<lb/>affectionum in Angelo, per quas est bonus et malus, non sit continua, nec
<lb/>ordinata ad aliquem motum continuum; numerus earum dicetur tempus, quia
<lb/>secundum prius et posterius se habent; sed non erit continuum; unde inter eius
<lb/>instantia non necessario accipietur tempus medium, sicut nec inter duas unitates
<lb/>numerus.
<pb n="vol. 3, p. 208"/>
<lb/><hi rend="bold">QUAESTIO 3</hi>
<lb/>Deinde quaeritur de cognitione Angelorum, et circa hoc quatuor quaeruntur:
<lb/>1. Utrum Angelus cognoscat per species; 2. Utrum in superioribus sint species
<lb/>magis universales; 3. Utrum per species istas, singularium cognitionem habere
<lb/>possint; 4. Utrum possint simul plura intelligere.
<lb/>ARTICULUS 1
<lb/><hi rend="bold">Utrum Angelus cognoscat res per suam essentiam.</hi>
<lb/><hi rend="bold">Ad primum sic proceditur.</hi>
<lb/>1. VIDETUR, quod Angelus per essentiam suam res cognoscat et non per species
<lb/>aliquas. Quia, secundum Philosophum, anima est species
<lb/>specierum. Sed Angelus simplicior est anima et nobilior. Ergo essentia Angeli
<lb/>est similitudo vel species rerum. Sed res potest in similitudine sui cognosci.
<lb/>Ergo videtur quod Angelus intuendo essentiam suam, res cognoscat, et non per
<lb/>species aliquas.
<lb/>2. Praeterea, omnis species vel est causa rei, vel a re accepta. Sed species
<lb/>rerum in intellectu Angeli non possunt esse causatae a rebus, cum Angelus
<lb/>careat potentiis et organis, quibus fit abstractio a sensibilibus: nec iterum sunt
<lb/>causae rerum, cum Angeli non sint causatores. Ergo videtur quod Angeli per
<lb/>species non cognoscant.
<lb/>3. Praeterea, secundum Dionysium, nobiliora in entibus sunt
<lb/>inferiorum exemplaria. Sed in exemplari res optime cognoscitur. Cum ergo
<lb/>Angeli inter res creatas sint nobilissimi, quasi Deo propinquiores, secundum
<lb/>Augustinum; videtur quod natura sua inspecta, alias res cognoscant.
<lb/>4. Praeterea, intellectum et intellectus non differunt nisi quando utrumque
<lb/>eorum est in potentia, ut in 1 lib. dictum est. Ergo omnis intellectus qui est semper
<lb/>in actu, non differt in eo intelligens et intellectum. Sed intellectus substantiae
<lb/>separatae videtur semper in actu esse, cum suum intelligere non sequatur
<lb/>transmutationem aliquam. Ergo videtur quod in ea non differat species intellecta
<lb/>et substantia intellectus; et ita non per species cognoscit.
<lb/>SED CONTRA est quod Dionysius dicit quod Angeli
<lb/>illuminantur per scibiles rerum rationes. Hae autem non sunt nisi species
<lb/>rerum intellectae. Ergo per species rerum cognitionem habent.
<lb/>Praeterea, in lib. de Causis dicitur, quod omnis intelligentia est plena
<lb/>formis. Sed illa quae sunt in intelligentia, sunt in ea per modum intelligibilem, ut
<lb/>in eodem libro dicitur; quae autem sic sunt in ea, sunt in ea ad cognoscendum.
<lb/>Ergo videtur quod res per formas cognoscant.
<pb n="vol. 3, p. 210"/>
<lb/><hi rend="bold">Solutio</hi>
<lb/>Respondeo dicendum, quod intellectus angelicus est medius inter intellectum
<lb/>divinum et humanum, et virtute et modo cognoscendi. In intellectu enim divino
<lb/>similitudo rei intellectae est ipsa divina essentia, quae est rerum causa exemplaris
<lb/>et efficiens; in intellectu vero humano similitudo rei intellectae est aliud a
<lb/>substantia intellectus, et est sicut forma eius; unde ex intellectu et similitudine rei
<lb/>efficitur unum completum, quod est intellectus in actu intelligens; et huius similitudo
<lb/>est accepta a re. Sed in intellectu angelico similitudo rei intellectae est aliud
<lb/>a substantia intelligentis, non tamen est acquisita a re, cum non sint ex rebus
<lb/>divisibilibus cognitionem congregantes, ut Dionysius dicit.
<lb/>Nec tamen est causa rei secundum fidem, sed est infusa a Deo ad cognoscendum.
<lb/>Et ratio huius sumi potest ex verbis Commentatoris, in 11 Metaph..
<lb/>Ipse enim dicit quod secundum ordinem simplicitatis naturarum separatarum est
<lb/>ordo distantiae speciei intellectae ab intellectu; unde in prima essentia, cui non
<lb/>admiscetur potentia aliqua, est omnino idem intelligens et intellectum; in aliis
<lb/>autem secundum quod plus admiscetur de potentia, est maior distantia inter
<lb/>speciem intellectam et intellectum. Cuius ratio est quia nihil operatur nisi
<lb/>secundum quod est in actu; unde illud cuius essentia est purus actus, intelligit
<lb/>sine receptione alicuius perficientis, quod sit extra essentiam eius; illud vero in
<lb/>quo est potentia, non poterit intelligere nisi perficiatur in actu per aliquid
<lb/>receptum ab extrinseco; et hoc est lumen intellectivum naturale, quod a Deo in
<lb/>substantias intellectivas emittitur. Et quia unumquodque recipitur in aliquo per
<lb/>modum recipientis; lumen illud quod in Deo est simplex, recipitur in mente
<lb/>Angeli ut divisum et multiplicatum: omnis enim potentia receptiva de se divisibilitatem
<lb/>habet secundum quod non est terminata ad unum, quod fit per actum
<lb/>terminantem: et ideo dicitur in libro de Causis, quod sicut in natura
<lb/>inferiori multiplicantur singularia, ita et species intelligibiles in intelligentiis;
<lb/>utrumque enim est propter multiplicabilitatem potentiae; et istae sunt species
<lb/>per quas Angeli cognoscunt.
<lb/>AD OBIECTA
<lb/>Ad primum ergo dicendum, quod anima dicitur species specierum, inquantum
<lb/>per intellectum agentem facit species intelligibiles actu, et recipit eas secundum
<lb/>intellectum possibilem, sicut ibidem sensus dicitur species sensibilis, et manus
<lb/>organum organorum, inquantum videlicet omnia artificialia per manus efficiuntur;
<lb/>unde in 14 de Animalibus dicitur, quod
<lb/>manus datae sunt homini loco cornuum, et omnium quibus alia animalia iuvantur.
<lb/>Unde non sequitur quod essentia animae vel Angeli sit talis species in qua
<lb/>omnia cognoscantur.
<pb n="vol. 3, p. 212"/>
<lb/>Ad secundum dicendum, quod similitudines rerum in intellectu Angeli existentes,
<lb/>non sunt a rebus acceptae, quia species intelligibilis non accipitur a re nisi
<lb/>mediante phantasmate, quod se habet ad intellectum sicut color ad visum, ut in
<lb/>3 de Anima dicitur. Nec tamen sunt causae rerum per modum
<lb/>creationis, sed forte per modum motus, si forte ponantur orbes movere, quorum
<lb/>motus est causa formarum naturalium. Nihilominus tamen oportet quod quaedam
<lb/>cognoscant quorum non sunt causae, sicut ipsos orbes, et alios Angelos.
<lb/>Unde dicendum, quod ad hoc quod aliquam assimilationem habeant ad invicem,
<lb/>potest contingere dupliciter; vel ita quod unum sit causa alterius, similitudinem
<lb/>suam illi imprimens, sicut ignis et aer calefactus; et hoc modo intellectus
<lb/>divinus et humanus habent assimilationem ad res intellectas, licet modo converso,
<lb/>quia intellectus divinus imprimit in rem formam, per quam res sibi similatur;
<lb/>intellectus autem humanus speciem, per quam rei assimilatur, a re accipit:
<lb/>vel ita quod utrumque sit ab una causa similem formam utrique imprimente;
<lb/>et sic intellectus angelicus rebus cognitis assimilatur, quia formae quae a
<lb/>Deo impressae sunt rebus ad subsistendum, sunt etiam Angelo impressae ad
<lb/>cognoscendum.
<lb/>Ad tertium dicendum, quod res non cognoscitur perfecte in exemplari, nisi a
<lb/>quo ducitur secundum totum quod in ipsa est; et hoc modo res cognoscuntur in
<lb/>primo exemplari, quod imitantur res secundum esse illud quod in re est. Sic
<lb/>autem non est de essentia Angeli, cum non sit causa vel exemplar totius quod in
<lb/>re est, scilicet materiae et formae: et propterea non est actu exemplar nisi per
<lb/>hoc quod potentia sua completur per lumen a Deo immissum, ut dictum est.
<lb/>Ad quartum dicendum, quod intellectus angelicus etsi ponatur semper in actu
<lb/>respectu cognitorum naturalium, non tamen esse in actu habet a se, sed ab
<lb/>alio: unde sicut in ipso differt esse et quod est, propter hoc quod esse quod
<lb/>habet, habet ab alio; ita differt in eo intellectus et quo actu intelligit, propter
<lb/>hoc quod intelligere ab alio habet.
<lb/>ARTICULUS 2
<lb/><hi rend="bold">Utrum Angeli superiores intelligant</hi>
<lb/><hi rend="bold">per species universaliores.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod species superiorum non sint universaliores speciebus quas habent
<lb/>Angeli inferiores. Quia, secundum Philosophum in 1 de Anima,
<lb/>animal universale aut nihil est, aut posterius est. Non enim dicitur esse posterius
<pb n="vol. 3, p. 214"/>
<lb/>nisi propter abstractionem a rebus, in qua completur intentio universalitatis
<lb/>per actum intellectus abstrahentis. Cum ergo intellectus Angeli non
<lb/>abstrahat species a rebus, videtur quod species non sint universales in ipso.
<lb/>2. Praeterea, si dicantur universaliores, aut hoc est quantum ad cognitionem,
<lb/>aut quantum ad operationem. Non quantum ad cognitionem, quia naturalium
<lb/>causarum omnes cognitionem habent, et sui ipsorum, et Dei; non quantum ad
<lb/>operationem, quia non sunt rerum operatores, ut dictum est. Ergo videtur, quod
<lb/>nullo modo possint quorumdam species universaliores esse.
<lb/>3. Praeterea, quanto cognitio est magis propria, tanto est magis perfecta. Sed
<lb/>superiorum cognitio perfectior est, sicut et natura simplicior, ut ex praedictis
<lb/>patet. Ergo videtur quod superiorum species non sint magis universales.
<lb/>4. Praeterea, qui cognoscit universalia, non potest propria cognoscere, nisi
<lb/>acquirat aliquid de propriis rei. Si ergo inferiorum Angelorum species essent
<lb/>magis propriae, oporteret quod superiores non reducerentur in actum propriae
<lb/>cognitionis rerum nisi per inferiores: quod est inconveniens, cum magis e contra
<lb/>contingat, secundum Dionysium. Ergo videtur idem quod
<lb/>prius.
<lb/>SED CONTRA est quod Dionysius dicit, quod superiores Angeli
<lb/>habent scientiam magis universalem, et inferiores particularem et subiectam.
<lb/>Praeterea, hoc idem videtur per hoc quod in libro de Causis dicitur,
<lb/>quod cum omnis intelligentia sit plena formis, in quibusdam sunt formae magis
<lb/>universales, scilicet in superioribus; et in quibusdam minus, scilicet in
<lb/>inferioribus.
<lb/><hi rend="bold">Solutio</hi>
<lb/>Respondeo dicendum, quod, secundum theologos et philosophos oportet ponere
<lb/>formas superiorum Angelorum esse magis universales. Cuius ratio est, quia in
<lb/>omnibus scientiis et artibus, sive speculativis sive operativis, oportet quod illa
<lb/>quae est altior et ordinativa aliarum, consideret rationes magis universales, eo
<lb/>quod principia sunt parva quantitate, et maxima virtute, et simplicia ad plurima
<lb/>se extendunt: verbi gratia, sub civili scientia est militaris, et sub militari equestris,
<lb/>et sic deinceps; civilis autem sub consideratione boni humani absolute;
<lb/>militaris autem considerat hoc idem, secundum quod determinatur ad res bellicas,
<lb/>et sic deinceps: et propter hoc inferior accipit principia sua a superiori,
<pb n="vol. 3, p. 216"/>
<lb/>quae est quasi propter qui demonstrans: et hoc etiam facilius patet in scientiis
<lb/>speculativis: quia Metaphysica, quae est ordinativa aliarum, considerat rationem
<lb/>entis absolute; aliae vero secundum determinationem aliquam. Hoc autem
<lb/>sic est in Angelis, et secundum omnes philosophos, et secundum nos: quia superiores
<lb/>per suam scientiam ordinant actus et officia inferiorum, illuminantes eos,
<lb/>et perficientes, et purgantes. Unde oportet quod scientia superiorum sit universalior,
<lb/>et species universaliores: quod quomodo contingat, potest videri ex verbis
<lb/>Commentatoris in 11 Metaph.. Ipse enim dicit, quod secundum
<lb/>ordinem differentiae inter intelligens et intellectum, est etiam ordo multiplicationis
<lb/>intellectorum: quia in intellectu superiori, qui habet minus de possibilitate,
<lb/>minor est compositio intelligentis et intellecti: et inde est etiam, quod sunt in
<lb/>eo pauciores formae intelligibiles: quia quanto minus habet de potentia lumen
<lb/>intellectuale, minus dividitur et multiplicatur in eo; et ideo oportet quod istae
<lb/>formae sint universaliores formis magis multiplicatis. Secundum hoc ergo
<lb/>scientia Dei est universalissima: quia una similitudine, quae est sua essentia,
<lb/>omnia cognoscit, ac si aliquis per rationem communem entis omnia cognoscere
<lb/>possit; et quanto per pauciores formas intelligit, tanto scientia eius est universalior,
<lb/>et similior divinae scientiae: ut si aliquis cognoscat omnia per intentionem
<lb/>decem generum, et aliquis non nisi acciperet species primas generum, et
<lb/>sic descendendo usque ad specialissima; secundum multiplicationem specierum
<lb/>inveniretur particulatio earum.
<lb/>AD OBIECTA
<lb/>Ad primum ergo dicendum, quod est triplex universale. Quoddam quod est in
<lb/>re, scilicet natura ipsa, quae est in particularibus, quamvis in eis non sit secundum
<lb/>rationem universalitatis in actu. Est etiam quoddam universale quod est a
<lb/>re acceptum per abstractionem, et hoc posterius est re; et hoc modo formae
<lb/>Angelorum non sunt universales. Est etiam quoddam universale ad rem, quod
<lb/>est prius re ipsa, sicut forma domus in mente aedificatoris; et per hunc modum
<lb/>sunt universales formae rerum in mente angelica existentes, non ita quod sint
<lb/>operativae, sed quia sunt operativis similes, sicut aliquis speculative scientiam
<lb/>operativam habet.
<lb/>Ad secundum dicendum, quod sunt universaliores et quantum ad cognitionem et
<lb/>quantum ad operationem. Quantum ad cognitionem, tum ex parte ipsarum specierum,
<lb/>quia ad plura se extendunt; tum ex parte rerum cognitarum, quia superiores
<lb/>perfectius et clarius cognoscunt idem cognitum quam inferiores, unde
<lb/>illuminant eos; sicut etiam eamdem conclusionem aliter demonstrator, aliter
<lb/>dialecticus cognoscit. Nec etiam est remotum a veritate quin plura subiaceant
<pb n="vol. 3, p. 218"/>
<lb/>cognitioni naturali superiorum quam inferiorum. Similiter etiam sunt universaliores
<lb/>quantum ad operationem, tam secundum philosophos, qui ponunt ordinem
<lb/>intelligentiarum secundum ordinem motuum, ex quo oportet quod causalitas
<lb/>formarum illius intelligentiae superioris sit universalior, cuius motus est
<lb/>universalior in causando, quam etiam secundum nos, qui ponimus eos ordines
<lb/>secundum diversa divina officia; unde superiores ordinant inferiores in suis
<lb/>officiis, et non e converso. Unde remanet nobis eadem via procedendi, secundum
<lb/>traditionem Dionysii, sicut etiam philosophis.
<lb/>Ad tertium dicendum, quod cognitio perfecta non habetur per medium universale,
<lb/>quia non est efficax ad cognitionem omnium propriorum. Si autem per
<lb/>medium universale omnia propria efficaciter cognoscerentur, esset perfectissima
<lb/>cognitio; quia quanto aliquid est magis unum et simplex, tanto est virtuosius
<lb/>et nobilius; et hoc modo dicimus, quod Angeli superiores sufficienter per
<lb/>formas universales cognoscunt res, sicut Deus per essentiam suam perfecte
<lb/>cognoscit omnia.
<lb/>Ad quartum dicendum, quod ratio procederet, si formae universales superiorum
<lb/>non essent sufficientes ad cognitionem propriorum, quod falsum est: quia
<lb/>omnia quae cognoscit inferior per formas particulares, cognoscit superior per
<lb/>universales, vel etiam plura: et quia ex causis universalibus confirmantur particulares,
<lb/>inde est quod scientia inferiorum perficitur per superiores.
<lb/>ARTICULUS 3
<lb/><hi rend="bold">Utrum Angeli intelligant particularia.</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod Angeli per formas intellectuales particularia non cognoscant.
<lb/>Ubi enim invenitur una natura communis, non est diversitas in operatione consequente
<lb/>naturam. Sed natura intellectualis est in Angelis et in nobis. Cum ergo
<lb/>intellectus noster non possit esse singularium, videtur quod nec angelicus.
<lb/>2. Praeterea, omnis cognitio est per assimilationem. Sed quodlibet singulare in
<lb/>materialibus, est singulare per materiam. Cum ergo species rerum in mente
<lb/>angelica sint omnino a materia et a conditionibus materialibus absolutae, cum
<lb/>intellectus Angeli non sit minus immaterialis intellectu humano, videtur quod
<lb/>non possit esse principium cognoscendi singulare, prout est in sua singularitate
<lb/>consistens.
<pb n="vol. 3, p. 220"/>
<lb/>3. Praeterea, si cognoscunt singularia diversa, ergo aut uno, aut pluribus. Si
<lb/>uno, cum particularia sint infinita, videtur quod in intellectu Angeli sit unum
<lb/>quo cognoscat infinita; et sic aequabitur intellectui divino. Si autem pluribus,
<lb/>oportebit esse multitudinem specierum in intellectu Angeli existentium, secundum
<lb/>multitudinem individuorum quae possunt esse; et ita erunt infinitae species
<lb/>in actu in mente Angeli, quod est inconveniens.
<lb/>4. Praeterea, esse multorum singularium dependet ex causis contingentibus, ad
<lb/>minus quantum ad generationem; sicut generatio Platonis ex voluntate patris
<lb/>eius, ut scilicet commisceretur eius matri. Si ergo Angeli cognoscunt singularia,
<lb/>videtur quod cognoscunt futura contingentia; quod negatur, quia hoc solius Dei
<lb/>est. Ergo videtur quod singularia non cognoscant.
<lb/>SED CONTRA, officium quorumdam Angelorum est custodire homines, ut a sanctis
<lb/>traditur. Sed hoc non potest esse, nisi homines quos custodiunt, cognoscant.
<lb/>Ergo videtur quod singularia hominum cognoscant; et eadem ratione aliarum
<lb/>specierum.
<lb/>Praeterea, cognitio Angelorum est perfectior quam nostra. Sed nos scimus non
<lb/>tantum universalia, sed etiam singularia. Ergo videtur quod multo fortius
<lb/>Angeli.
<lb/><hi rend="bold">Solutio</hi>
<lb/>Respondeo dicendum, quod praeter illam positionem quae ponit Angelos singularium
<lb/>cognitionem non habere, quae haeretica est, et veritati sacrae scripturae
<lb/>contraria, sunt diversae opiniones de modo quo Angeli cognoscunt singularia.
<lb/>Quidam enim dicunt, quod Angeli per formas innatas solum causas universales
<lb/>cognoscunt: sed ex rebus ipsius accipiunt, unde singularia ex causis universalibus
<lb/>producta cognoscunt. Sed hoc non videtur conveniens: quia illud quod est
<lb/>acceptum a re singulari, non ducit in cognitionem singularitatis eius nisi quamdiu
<lb/>servantur in eo conditiones materiales individuantes illud; quod non potest
<lb/>esse nisi specie existente in organo corporali, ut in sensu et imaginatione. Unde
<lb/>cum Angeli organo corporali careant, etiamsi a rebus species abstraherent, non
<lb/>possent per huiusmodi species singularium cognitionem habere.
<lb/>Ideo alii dixerunt, quod omnia singularia producuntur ex causis universalibus
<lb/>ordinatis in natura; unde cum apud Angelum sint formae ordinis causarum universi,
<lb/>per huiusmodi formas omnia singularia cognoscere potest: et haec videtur
<lb/>via Avicennae.
<lb/>Sed tamen non est sufficiens secundum fidem nostram: quia
<pb n="vol. 3, p. 222"/>
<lb/>in causis universalibus non cognoscitur aliquid secundum conditiones individuales,
<lb/>ut scilicet cognoscatur prout est hic et nunc, et huiusmodi. Unde dicit ipse
<lb/>Avicenna, quod Deus non cognoscit
<lb/>particularia particulariter, ut scilicet hoc nunc esse, et nunc non esse; et est simile
<lb/>de eo qui cognoscit eclipsim in causis suis universalibus, qui non cognoscit
<lb/>hanc eclipsim secundum quod est hic et nunc incipiens et nunc finiens, nisi
<lb/>sensu percipiat.
<lb/>Et ideo ad hanc positionem quidam addiderunt, quod ex applicatione harum
<lb/>formarum universalium ad hoc particulare vel illud determinatur Angeli cognitio
<lb/>ut hoc singulare cognoscat. Sed hoc iterum non videtur sufficiens: quia haec
<lb/>applicatio universalium causarum ad singulare, aut est ad singulare quod est in
<lb/>intellectu Angeli; et sic supposito, supponeretur illud de quo dubitatur, scilicet
<lb/>singularia esse in intellectu Angeli; vel ad singulare quod est in re, sicut dicere
<lb/>videtur, ut si lux solis esset intelligens, intelligeret corpora ad quae radii sui
<lb/>applicantur. Hoc autem esse non potest: quia cum cognitio non sit nisi secundum
<lb/>assimilationem, impossibile est quod cognitio extendat se ultra id in quo
<lb/>est assimilatio. Si ergo lux solis vel intellectus Angeli assimilatur rei quam irradiat,
<lb/>hoc non potest esse nisi vel ex eo quod illud quod est rei recipitur in intellectu
<lb/>aut in luce solis (et hoc ipsi non ponunt, quia rediret prima positio), vel ex
<lb/>eo quod a sole aliquid circa rem ponitur; et sic non cognosceret de re nisi hoc
<lb/>quod circa eam ponit; sicut si sol cognosceret naturam luminis, et non propriam
<lb/>rationem huius vel illius coloris quae est ex diversa recipientium proportione:
<lb/>et similiter etiam Angelus per huiusmodi applicationem propriam cognitionem
<lb/>de rebus non haberet, cum propriam naturam ipsi rei non conferat.
<lb/>Alii vero dicunt, quod ex coniunctione universalium quae cognoscunt, resultat
<lb/>cognitio particularis, secundum quod ex pluribus formis congregatis resultat
<lb/>quaedam collectio accidentium, quam non est reperire in alio. Sed haec etiam
<lb/>non est sufficiens: quia formae individuatio non est nisi ex materia; unde quantumcumque
<lb/>formae aggregentur, semper remanet collectio illa communicabilis
<lb/>multis, quousque intelligatur per materiam individuata; unde cognitis huiusmodi
<lb/>formis aggregatis, non cognoscitur Socrates vel Plato.
<lb/>Et ideo aliter dicendum, quod eadem ratio est cognitionis singularium in Deo et
<lb/>in Angelis; unde considerandum est, qualiter Deus singularia cognoscat.
<lb/>Oportet enim illam virtutem quae cognoscit singulare, habere apud se rei similitudinem,
<pb n="vol. 3, p. 224"/>
<lb/>quantum ad conditiones individuantes: et haec est ratio quare per
<lb/>speciem quae est in sensu, cognoscitur singulare, et non per speciem quae est
<lb/>in intellectu. Oportet autem ut apud artificem sit similitudo rei per artem conditae
<lb/>secundum totum illud quod ab artifice producitur: et propter hoc aedificator
<lb/>per artem cognoscit formam domus quam inducit in materiam; non autem
<lb/>hanc domum vel illam, nisi per hoc quod a sensu accipit; quia ipse materiam
<lb/>non facit; sed Deus est causa rei, non solum quantum ad formam, sed etiam
<lb/>quantum ad materiam, quae est principium individuationis; unde idea in mente
<lb/>divina est similitudo rei quantum ad utrumque, scilicet materiam et formam; et
<lb/>ideo per eam cognoscuntur res non tantum in universali, sed etiam in particulari.
<lb/>Formae autem quae sunt in mente Angeli, sunt simillimae rationibus idealibus
<lb/>in mente divina existentibus, sicut deductae immediate exemplariter ab eis;
<lb/>unde per eas Angeli cognoscere possunt rerum singularia, quia sunt similitudines
<lb/>rerum etiam quantum ad dispositiones materiales individuantes, sicut et
<lb/>rationes vel ideae rerum existentes in mente divina.
<lb/>AD OBIECTA
<lb/>Ad primum ergo dicendum, quod intellectus humanus est ultimus in gradu substantiarum
<lb/>intellectualium; et ideo est in eo maxima possibilitas respectu aliarum
<lb/>substantiarum intellectualium; et propter hoc recipit lumen intelligibile a
<lb/>Deo debilius, et minus simile lumini divini intellectus; unde lumen intellectuale
<lb/>in eo receptum, non est sufficiens ad determinandum propriam rei cognitionem
<lb/>nisi per species a rebus receptas, quas oportet in ipso recipi formaliter secundum
<lb/>modum suum: et ideo ex eis singularia non cognoscuntur, quae individuantur
<lb/>per materiam, nisi per reflexionem quamdam intellectus ad imaginationem
<lb/>et sensum, dum scilicet intellectus speciem universalem, quam a singularibus
<lb/>abstraxit, applicat formae singulari in imaginatione servatae. Sed in
<lb/>Angelo ex ipso lumine determinantur species quibus fit propria rerum cognitio,
<lb/>sine aliquo alio accepto: et ideo cum illud lumen sit similitudo totius rei
<lb/>inquantum est exemplariter a Deo traductum, per huiusmodi species propria
<lb/>singularium cognitio haberi potest: et ita patet quod secundum gradum naturae
<lb/>intellectualis, est etiam diversus intelligendi modus.
<lb/>Ad secundum dicendum, quod essentia divina quamvis sit actus purus, tamen
<lb/>est similitudo materiae, secundum quod omne ens, quantumcumque imperfectum,
<lb/>a primo ente exemplariter deducitur; et ita etiam formae immateriales
<lb/>quae sunt in intellectu Angeli, sunt rerum similitudines, etiam quantum ad principia
<lb/>materialia.
<pb n="vol. 3, p. 226"/>
<lb/>Ad tertium dicendum, quod, sicut ex praedictis patet, quanto aliquis Angelus est
<lb/>superior, tanto plura una specie cognoscere potest; nullus tamen est in quo
<lb/>oporteat secundum numerum individuorum species multiplicari; quia per unam
<lb/>speciem omnia individua illius speciei cognoscit, et illa species efficitur propria
<lb/>ratio huius vel illius secundum respectum ad hoc vel ad illud, per modum quo
<lb/>ideae in intellectu divino multiplicantur: et ita neque intellectus Angeli intellectui
<lb/>divino aequabitur, neque infinitae species in intellectu Angeli erunt.
<lb/>Relationes autem quae consequuntur actus rationis vel intellectus, in infinitum
<lb/>multiplicari, non est inconveniens.
<lb/>Ad quartum dicendum, quod per species sibi a creatione inditas cognoscunt
<lb/>Angeli causas habentes ordinem in natura, et omne illud quod in causis illis
<lb/>determinatur vel simpliciter, vel ut frequenter; et quia contingentia futura non
<lb/>sunt determinata in causis suis, sed facta determinatione causarum efficiuntur
<lb/>in actu praesentia; ideo eorum, quamdiu futura sunt, cognitionem non habent;
<lb/>sed hoc solius Dei est, qui omnes successiones temporum uno actu intuetur.
<lb/>ARTICULUS 4
<lb/><hi rend="bold">Utrum Angelus intelligat plura simul.</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod Angelus simul actu plura intelligat. Quia, secundum
<lb/>Dionysium Angelus habet intellectum deiformem. Sed Deus in
<lb/>actu simul omnia intelligit: quia apud ipsum nulla est «transmutatio, nec vicissitudinis
<lb/>obumbratio»: Iac. 1, 17. Ergo et intellectus Angeli est simul plurium.
<lb/>2. Praeterea, in patria non erunt cogitationes volubiles. Sed sanctis in patria
<lb/>promittitur, quod erunt sicut Angeli in caelo, Matth. 22. Ergo videtur quod nec
<lb/>Angeli intellectus volvatur de uno in aliud, sed simul omnia cognoscat.
<lb/>3. Praeterea, secundum Philosophum felicitas est in operatione,
<lb/>et non in habitu. Sed Angeli habent nobilissimam felicitatem, ad minus
<lb/>beati. Ergo videtur quod omnium cognitorum suorum cognitionem simul in actu
<lb/>habeant et non successive.
<lb/>4. Praeterea, intellectus Angeli non est minus nobilis quam intellectus agens
<lb/>animae rationalis. Sed de hoc intellectu dicitur in 3 de Anima,
<lb/>quod non quandoque intelligit et quandoque non, sed semper. Ergo multo fortius
<lb/>hoc verum est de intellectu Angeli.
<pb n="vol. 3, p. 228"/>
<lb/>SED CONTRA, secundum Augustinum Deus movet spiritualem
<lb/>creaturam per tempus. Sed per tempus moveri, est per affectiones et
<lb/>conceptiones intellectus moveri. Ergo videtur quod in Angelis sit successio
<lb/>intellectuum.
<lb/><hi rend="bold">Solutio</hi>
<lb/>Respondeo dicendum, quod causa quare non possunt plura simul intelligi in
<lb/>actu, haec est quam Algazel assignat, quia oportet semper intellectum configurari
<lb/>actu secundum speciem rei intelligibilem, quam apud se habet, rei intellectae
<lb/>in actu, ut sit assimilatio utriusque quae exigitur ad cognitionem rei. Sicut
<lb/>autem impossibile est, corpus secundum eamdem partem diversimode figurari
<lb/>diversis figuris, ita impossibile est unum intellectum diversis simul speciebus ad
<lb/>diversa intelligenda actu informari; et ideo considerandum est, quod quicumque
<lb/>intellectus plura intelligit per plures species, oportet quod ea non simul
<lb/>intelligat, ut patet in intellectu humano secundum statum viae a rebus accipiente.
<lb/>Intellectus autem divinus quia uno actu omnia cognoscit, ideo simul est actu
<lb/>omnium. Sed intellectus Angeli cognoscit res dupliciter. Uno modo per species
<lb/>plures, quae in intellectu eius sunt; et sic oportet quod plura non simul cognoscat,
<lb/>nisi inquantum reducuntur ad unam speciem, per quam cognoscuntur.
<lb/>Alio modo cognoscunt res in uno quod est causa earum, et hoc est verbum; et sic
<lb/>possunt esse simul in actu cognitionis omnium. Haec autem cognitio est quasi
<lb/>formalis respectu praecedentis, a qua nunquam absolvuntur; et ideo frequenter
<lb/>invenitur traditum a sanctis et Philosophis quod in intellectu ipsorum non est
<lb/>successio vel renovatio, quamvis sit vicissitudo inquantum intelligunt res in
<lb/>propria natura per species concreatas.
<lb/>AD OBIECTA
<lb/>Ad primum dicendum, quod intellectus Angelorum dicitur deiformis, eo quod
<lb/>divino intellectui conformis est: non autem in hoc quod uno actu omnia intelligat,
<lb/>et ita simul: sed in hoc quod a rebus cognitionem non accipit, sed sine
<lb/>investigatione rationis et sine adminiculo sensus cognoscit.
<lb/>Ad secundum dicendum, quod cognitiones volubiles dicuntur in quibus est
<lb/>etiam revolutio secundum discursum rationis de causatis in causas procedentis;
<lb/>aut e contrario, ut ex notis in ignota deveniat: non tamen excluditur successio
<lb/>cognitionum ab Angelis et a sanctis nisi secundum contemplationem Verbi,
<lb/>prout in perfectam assimilationem divinam perducuntur; et in hoc etiam eorum
<lb/>felicitas essentialis consistit.
<pb n="vol. 3, p. 230"/>
<lb/>Unde patet responsio ad tertium.
<lb/>Ad quartum dicendum, quod intellectus possibilis et agens est in Angelis sicut
<lb/>in nobis sed diversimode: quia intellectus possibilis in nobis est in potentia
<lb/>respectu specierum acceptarum a rebus per lumen intellectus agentis actu eas
<lb/>intelligibiles facientis; sed in eis est possibilis respectu luminis a Deo in eos
<lb/>procedentis. Similiter etiam lumen intellectus agentis in nobis non sufficit ad
<lb/>distinctam rerum cognitionem habendam, nisi secundum species receptas quas
<lb/>informat ut lux colores: sed lumen intellectuale in Angelis sufficit ad distinctam
<lb/>cognitionem rerum habendam: quia hoc ipsum lumen est ex quo formae intellectuales
<lb/>multiplicantur, quibus intelligentiae plenae dicuntur. Sic ergo intellectus
<lb/>agens ipsorum semper dicitur in actu esse, quia incessanter ad aliquid actu
<lb/>considerandum lucet in Angelis sicut in nobis quantum in ipso est: non tamen
<lb/>oportet quod semper ad unam speciem fiat conversio, ita ut semper unum intelligatur
<lb/>in actu.
<pb n="vol. 3, p. 232"/>
<lb/><hi rend="bold">QUAESTIO 4</hi>
<lb/>ARTICULUS 1
<lb/><hi rend="bold">Utrum Angelus in statu suo naturali dilexerit Deum</hi>
<lb/><hi rend="bold">plus quam se et omnia alia.</hi>
<lb/><hi rend="bold">Sic proceditur.</hi>
<lb/>Circa tertium principale quaeritur de dilectione, scilicet utrum Angeli si in
<lb/>gratia creati non sunt, in illo statu innocentiae Deum super se et plus quam
<lb/>omnia dilexerunt.
<lb/>Et VIDETUR, quod non. Sic enim Deum diligere est actus caritatis, qui caritatem
<lb/>non habentis esse non potest. Sed Angeli in isto statu caritatem non habebant
<lb/>quae sine gratia non est, cum nunquam sit informis. Ergo videtur quod non
<lb/>dilexerunt Deum plus quam se.
<lb/>2. Praeterea, secundum Bernardum natura semper in se
<lb/>curva est. Sed dilectio Angelorum in primo statu non fuit nisi ex principio naturali.
<lb/>Ergo tota in amantem reflectebatur, ut quidquid diligerent Angeli, propter
<lb/>seipsos diligerent; et ita non Deum supra se diligebant.
<lb/>3. Praeterea, Avicenna dicit, quod nulla actio alicuius naturae
<lb/>est liberalis, nisi solius Dei, ex hoc quod omnem actionem aliam sequitur aliquod
<lb/>commodum ipsius agentis. Sed dilectio qua aliquis Deum super se diligit,
<lb/>est maxime liberalis. Ergo videtur quod hoc non possit alicui convenire nisi per
<lb/>gratiam.
<lb/>4. Praeterea, unumquodque naturaliter appetit acquirere suum finem. Sed omne
<lb/>quod desideratur ab aliquo ut sibi acquirendum, propter se et minus se diligitur.
<lb/>Cum ergo Angeli in statu naturalium Deum sicut suum finem dilexerint,
<lb/>videtur quod eum super se non dilexerunt.
<lb/>5. Praeterea, secundum Dionysium, bona naturalia in Angelis
<lb/>remanent etiam post peccatum. Sed constat quod peccator homo vel Angelus
<lb/>non diligit Deum super omnia. Ergo videtur quod nec in statu naturalium.
<lb/>SED CONTRA, omnis dilectio aut est usus, aut fruitionis. Si ergo Angeli diligebant
<lb/>Deum in statu innocentiae, aut ut utentes aut ut fruentes. Si ut utentes, ergo utebantur
<lb/>re fruenda, quod est magnae perversitatis, secundum Augustinum;
<lb/>et ita esset dilectio peccati, et non naturalis. Si ut fruentes,
<lb/>ergo Deum propter seipsum diligebant, quia frui est amore inhaerere alicui rei
<lb/>propter seipsam.
<pb n="vol. 3, p. 234"/>
<lb/>Praeterea, Deum esse super omnia diligendum, cum sit legis naturalis, scriptum
<lb/>erat in mente Angeli multo expressius quam in mente hominis. Sed non
<lb/>contingit sine peccato facere contra id quod per naturalem legem cordi inditum
<lb/>est. Ergo si Deum super omnia non diligebant, peccabant. Quamdiu ergo sine
<lb/>peccato fuerunt, Deum super omnia dilexerunt.
<lb/><hi rend="bold">Solutio</hi>
<lb/>Respondeo dicendum, quod circa hoc est duplex opinio.
<lb/>Quidam enim distinguunt dilectionem concupiscentiae et amicitiae: quae duo si
<lb/>diligenter consideremus, differunt secundum duos actus voluntatis, scilicet
<lb/>appetere, quod est rei non habitae, et amare, quod est rei habitae, secundum
<lb/>Augustinum. Est ergo dilectio concupiscentiae qua quis aliquid desiderat
<lb/>ad concupiscendum, quod est sibi bonum secundum aliquem modum;
<lb/>et tali dilectione Angeli in statu naturalium Deum plus quam se diligebant
<lb/>vehementius appetendo bonum divinum quam suum: quia hoc erat eis delectabilius;
<lb/>unde totam hanc dilectionem in seipsos retorquebant. Dilectio autem
<lb/>amicitiae est qua aliquis aliquid, vel similitudinem eius quod in se habet, amat
<lb/>in altero volens bonum eius ad quem similitudinem habet: et propter hoc
<lb/>Philosophus dicit quod est similis a simili amari, sicut unus virtuosus
<lb/>alium diligit; in quibus tamen est vera amicitia; et tali dilectione Angeli
<lb/>quodammodo diligebant Deum supra se: quia ei maius bonum quam sibi optabant,
<lb/>scilicet esse Deum, quod sibi non volebant; sed aliquod minus bonum;
<lb/>sed tamen intensius sibi volebant bonum creatum quam Deo bonum divinum.
<lb/>Sed ista responsio non potest stare: oportet enim ponere Angelos ad Deum
<lb/>habuisse dilectionem amicitiae, cum secundum bona naturalia similitudo divina
<lb/>in eis resplenderet. Hoc autem est de ratione amicitiae quod quamvis habeat
<lb/>dilectiones et utilitates annexas, non tamen ad has oculus amantis respicit, sed
<lb/>ad bonum amatum. Ergo in corde amantis praeponderat bonum amatum omnibus
<lb/>utilitatibus vel dilectionibus quae consequuntur ex amato. Sed nullum
<lb/>bonum erat in Angelo quod non esset ex ipso amato, scilicet Deo. Ergo plus
<lb/>diligebant bonum amatum divinum quam bonum quod ipsi erant, vel quod in eis
<lb/>erat; et haec est alia opinio.
<pb n="vol. 3, p. 236"/>
<lb/>AD OBIECTA
<lb/>Ad primum ergo dicendum, quod actus caritatis potest dici dupliciter: vel qui
<lb/>est ex caritate; et hoc non est nisi in habente caritatem: vel qui est ad caritatem,
<lb/>non sicut meritorius vel generativus, sed sicut praeparativus; et sic actus
<lb/>caritatis ante caritatem habitam haberi potest, sicut facere iusta est ante habitum
<lb/>iustitiae. Vel potest dici, quod in amicitia caritatis movetur animus ad
<lb/>amandum Deum ex similitudine gratiae; sed in dilectione naturali ex ipso boni
<lb/>naturae, quod etiam est similitudo summae bonitatis. Et propter hoc dicendum,
<lb/>quod cum dicitur, quod habens caritatem diligit Deum propter se ipsum, ly
<lb/>«propter» denotat habitudinem finis et efficientis, quia ipse Deus superaddit
<lb/>naturae unde in eius dilectionem tendit; sed cum dicitur de carente caritate,
<lb/>quod diligit Deum propter se ipsum, ly «propter» denotat habitudinem finis,
<lb/>et non efficientis proximi, nisi sicut Deus in omni natura operante operatur.
<lb/>Ad secundum dicendum, quod natura in se curva dicitur, quia semper diligit
<lb/>bonum suum. Non tamen oportet quod in hoc quiescat intentio quod suum est,
<lb/>sed in hoc quod bonum est: nisi enim sibi esset bonum aliquo modo, vel secundum
<lb/>veritatem, vel secundum apparentiam, nunquam ipsum amaret. Non tamen
<lb/>propter hoc amat quia suum est; sed quia bonum est: bonum enim est per se
<lb/>obiectum voluntatis.
<lb/>Ad tertium dicendum, quod quamvis cuilibet naturae creatae agenti ex sua
<lb/>actione proveniat aliquod commodum, non tamen oportet quod illud commodum
<lb/>sit intentum; sicut patet in amicitia honestorum.
<lb/>Ad quartum dicendum, quod finis est duplex: quidam proportionatus rei, receptus
<lb/>in ipsa ut perfectio inhaerens sibi, sicut sanitas in operationibus medicinae;
<lb/>et quia iste finis non est secundum esse nisi in eo cui acquiritur, ideo absolute
<lb/>non amatur ab aliquo supra se; sed se esse sub tali perfectione, amatur supra
<lb/>se esse simpliciter. Sed est quidam finis per se subsistens non dependens secundum
<lb/>esse a re quae est ad finem; et iste finis desideratur quidem acquiri; sed amatur
<lb/>supra id quod acquisitum est ab illo; et talis finis est Deus, ut supra
<lb/>dictum est.
<lb/>Ad quintum dicendum, quod bona naturalia, prout in esse naturae absolute
<lb/>considerantur, remanent integra post peccatum, tamen pervertuntur quantum
<lb/>ad rectum ordinem quem habebant in gratia vel virtute; et hanc rectitudinem
<lb/>consequebatur, super omnia Deum diligere.
<lb/><hi rend="bold">EXPOSITIO SECUNDAE PARTIS TEXTUS</hi>
<lb/>«Hic quaeri solet quam sapientiam habuerunt ante casum vel confirmationem».
<lb/>Ponitur hic duplex Angelorum cognitio; una speculativa, qua cognoscebant
<lb/>Deum et seipsos et alias creaturas; et alia practica sequens eorum operationem,
<lb/>quae ad eos pertinebat, qua cognoscebant quid eligere et respuere deberent.
<lb/>Et haec erat similis cognitioni prudentiae in nobis.
<pb n="vol. 3, p. 246"/>
<lb/><hi rend="bold">IN SECUNDUM SENTENTIARUM, DISTINCTIO 4</hi>
<lb/><hi rend="bold">DIVISIO TEXTUS</hi>
<lb/>Ostenso quales fuerunt Angeli in principio suae creationis quantum ad naturam,
<lb/>et quantum ad culpam et innocentiam, hic inquirit quales fuerunt quantum
<lb/>ad gloriam et miseriam; et dividitur in partes tres: in prima movet quaestionem;
<lb/>in secunda determinat eam, ibi: «Ad quod dici potest, quod nec in beatitudine
<lb/>nec in miseria creati sunt»; in tertia epilogat ea quae dixerat, ibi: «Quales
<lb/>fuerunt Angeli in creatione ostensum est». Secunda pars dividitur in duas,
<lb/>secundum duas quaestiones propositas, quarum prima quaerebat de beatitudine;
<lb/>secunda de perfectione beatitudini annexa quam determinat ibi: «Ad hoc
<lb/>autem quod quaerebant utrum perfecti vel imperfecti fuerint creati, dici potest,
<lb/>quod quodam modo perfecti fuerunt et quodam alio modo imperfecti». Circa
<lb/>primum tria facit: primo determinat quaestionem quantum ad malos; secundo
<lb/>quantum ad bonos, ibi: «Boni vero qui perstiterunt, forte suae beatitudinis
<lb/>praescii fuerunt»; tertio solutionis virtutem post inquisitionem colligit, ibi: «Ex
<lb/>praedictis consequitur quod Angeli qui corruerunt, numquam beati fuerunt».
<lb/>Circa secundum duo facit: primo ponit quamdam viam per quam videtur
<lb/>Angelos bonos, beatos creatos; secundo excludit eam, ibi: «Sed haec magis
<lb/>opinando et quaerendo dicit Augustinus quam asserendo».
<pb n="vol. 3, p. 248"/>
<lb/><hi rend="bold">QUAESTIO 1</hi>
<lb/>Hic tria quaeruntur: 1. Utrum Angeli in principio suae creationis beati fuerunt
<lb/>vel miseri, 2. Si non, utrum beatitudinem suam vel miseriam praesciverunt;
<lb/>3. Utrum perfecti in gratia creati sunt.
<lb/>ARTICULUS 1
<lb/><hi rend="bold">Utrum Angeli sint creati beati.</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod Angeli creati sint beati. Primo per Augustinum in lib. de
<lb/>Ecclesiasticis dogmatibus, qui dicit quod Angeli qui in illa in qua sunt creati
<lb/>beatitudine perseverant, non natura, sed gratia possident ut non mutentur. Sed
<lb/>Angeli boni, de quibus loquitur, perseverant in beatitudine perfectae gloriae.
<lb/>Ergo videtur quod in illa creati sint.
<lb/>2. Praeterea, tota substantia beatitudinis consistit in Dei visione; unde dicitur
<lb/>Ioan. 17, 3: «Haec est vita aeterna ut cognoscant te solum Deum verum et
<lb/>quem misisti Iesum Christum». Sed Angeli in principio suae creationis Deum
<lb/>viderunt: alias in verbo creaturas non cognovissent cognitione matutina, quam
<lb/>Augustinus ponit. Ergo videtur quod beati creati sunt.
<lb/>3. Praeterea, supra dictum est, quod Angeli in principio suae creationis aliquam
<lb/>cognitionem de Deo habuerunt. Non autem cognoverunt in speculo et
<lb/>aenigmate, sicut nos modo, ut dicitur 1 Corinth. 13: quia obscuritas aenigmatis
<lb/>est rationis obumbratae per continuum tempus, inquantum a sensibus et phantasmatibus
<lb/>cognitionem inquirendo accipit. Ergo cognoverunt per speciem, et
<lb/>ita beati fuerunt.
<lb/>4. Praeterea, venire de posterioribus in priora, de causatis in causas, est virtutis
<lb/>inquirentis et conferentis.
<lb/>Sed intellectus angelicus non est huiusmodi; quinimmo
<lb/>deiformiter intelligit sine inquisitione sicut nos prima principia, quorum
<lb/>est intellectus.
<lb/>Ergo videtur quod Deum non ex creaturis cognoverunt, sed
<lb/>ipsum in se, et ita visionem gloriosam habuerunt.
<lb/>SED CONTRA, de ratione beatitudinis est status confirmatio; unde Boetius dicit:
<lb/>«Quid me felicem toties iactastis amici? qui cecidit stabili
<lb/>non erat ille gradu». Sed Angeli in principio suae creationis non fuerunt
<lb/>confirmati omnes, quod quorumdam casus ostendit: nec etiam quidam aliis non
<lb/>confirmatis: quia culpam non potuit praecedere distinctio in carentia beneficiorum
<lb/>quae a Deo conferebantur. Ergo videtur quod non fuerunt creati beati in
<lb/>principio suae creationis.
<pb n="vol. 3, p. 250"/>
<lb/>Praeterea, simul boni Angeli effecti sunt beati et mali Angeli miseri. Ergo videtur,
<lb/>cum mali Angeli in principio suae creationis non fuerint miseri, sicut nec
<lb/>peccatores, quod nec boni in principio suae creationis beati fuerunt.
<lb/><hi rend="bold">Solutio</hi>
<lb/>Respondeo dicendum, quod beatitudo, sive felicitas, est in perfectissima operatione
<lb/>habentis rationem et intellectum. Intellectus autem perfectissima operatio
<lb/>est in contemplatione altissimi intelligibilis, quod Deus est. Unde tam Dei quam
<lb/>Angeli, quam etiam hominis ultima felicitas et beatitudo, Dei contemplatio est,
<lb/>non solum secundum sanctos, sed etiam secundum Philosophos. Hanc autem
<lb/>operationem non est possibile aequaliter in omnibus inveniri; unde beatitudo
<lb/>uniuscuiusque consistit, inquantum hanc operationem attingit secundum
<lb/>modum suae perfectionis; et ideo diversimode invenitur in Deo et in Angelo et
<lb/>in homine secundum eorum naturalia consideratis.
<lb/>Ipse enim Deus seipsum per essentiam suam videt et non per
<lb/>aliquam sui similitudinem. Intellectus autem
<lb/>Angeli naturali cognitione ipsum videt per similitudinem eius acquisitam in
<lb/>ipso; unde in lib. de Causis dicitur, quod intelligentia scit quod est
<lb/>supra se, inquantum est creata ab eo; unde similitudinem divini esse participat
<lb/>secundum modum suum. Sed intellectus humanus non pervenit ad hanc visionem
<lb/>naturali cognitione nisi per similitudinem a creaturis receptam, inquantum
<lb/>per ea quae facta sunt, invisibilia cognoscit, ut dicitur Rom. 1. Et differt haec
<lb/>triplex visio, ut sensibiliter loquamur; sicut oculus videt lucem existentem in
<lb/>pupilla, non per aliquam speciem eius; et haec est similis visioni qua Deus
<lb/>videt se. Sed visio qua Angelus videt Deum, est similis visioni qua aliquis videt
<lb/>hominem per similitudinem immediate ab ipso receptam. Sed visio intellectus
<lb/>humani qua Deum videt, similis est illi visioni qua aliquis hominem videt
<lb/>intuendo speculum, in quo hominis imago resultat: et propter hoc dicimur in
<lb/>speculo videre, 1 Corinth. 13: et in hac beatitudine visionis divinae, quae naturaliter
<lb/>Angelis debetur, Angeli creati sunt; et haec est perfectio eorum secundum
<lb/>tempus illud. Sed est alia perfectio, in quam per naturam suam non possunt
<lb/>devenire, cuius tamen capaces sunt: ut scilicet ipsum Deum in essentia sua
<lb/>videant, non per aliquam similitudinem receptam, ut eorum beatitudo divinae
<lb/>beatitudini sit conformis; et in hac beatitudine creati non sunt, sed ad eam, aliis
<lb/>cadentibus, pervenerunt.
<pb n="vol. 3, p. 252"/>
<lb/>AD OBIECTA
<lb/>Ad primum ergo dicendum, quod Augustinus nominat beatitudinem
<lb/>illam visionem Dei naturalem; per quam tamen non erant beati simpliciter,
<lb/>cum maioris perfectionis capaces essent secundum quid, scilicet secundum tempus
<lb/>illud: sicut et Philosophus, dicit aliquos in hac vita
<lb/>beatos, non simpliciter sed ut homines.
<lb/>Ad secundum dicendum, quod viderunt Verbum per similitudinem Verbi in eis
<lb/>impressam; non tamen in hoc est ultima eorum beatitudo, ut dictum est.
<lb/>Ad tertium dicendum, quod non proprie dicitur illa cognitio specularis, sicut
<lb/>homo non dicitur videre in speculo illud cuius similitudo in oculo suo relinquitur,
<lb/>nisi ipse oculus speculum diceretur in quo species rei resultat. Nec tamen
<lb/>est visio beata, ut dictum est.
<lb/>Ad quartum dicendum, quod virtutis cognoscitivae est una conversio in speciem
<lb/>rei et in rem ipsam; unde ex hoc quod aliquis per speciem rei quam apud se
<lb/>habet, rem illam cognoscit, non dicitur conferre; sed ex eo quod ex similitudine
<lb/>unius rei aliam rem accipit; et ita patet quod non oportet intellectum Angeli
<lb/>ponere collativum et inquisitivum.
<lb/>ARTICULUS 2
<lb/><hi rend="bold">Utrum Angeli praesciverint suam miseriam</hi>
<lb/><hi rend="bold">vel beatitudinem.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR, quod Angeli suam miseriam vel beatitudinem praesciverunt. Sicut
<lb/>enim Angeli ita et hominis miseria est per peccatum. Sed homini suum peccatum
<lb/>quandoque praenuntiatur, sicut Dominus Petro futurum peccatum praedixit,
<lb/>ut legitur Matth. 26. Ergo videtur quod etiam Angelis suum casum praenuntiare
<lb/>debuerit.
<lb/>2. Praeterea, Bernardus de gradibus Humilitatis, dicit, quod
<lb/>diabolus praevidit se super malos principatum habiturum, propter hoc in latere
<lb/>Aquilonis solium suum ponere volebat; ut dicitur Isai. 14. Sed non est factus
<lb/>princeps malorum, nisi per peccatum. Ergo videtur quod peccatum suum
<lb/>praesciverit.
<pb n="vol. 3, p. 254"/>
<lb/>3. Praeterea, ante peccatum nullus dolor vel poena praecessit in Angelis. Sed
<lb/>esse incertum de sua salute est sanctis magna causa doloris, ut dicit Gregorius
<lb/>super illud Iob 3, 23: «Viro cuius abscondita est vita et circumdedit
<lb/>eum Deus tenebris». Ergo videtur quod boni Angeli certi fuerunt de sua
<lb/>salute, et ita etiam mali de suo casu.
<lb/>4. Praeterea, quanto aliquid est magis remotum a cognoscente, tanto minus
<lb/>subiacet cognitioni eius. Sed magis distant ab Angelis ea quorum ipsi non sunt
<lb/>causae (sicut res naturales quarum tamen cognitionem habebant) quam motus
<lb/>liberi arbitrii, quibus sunt conversi vel aversi, quorum ipsi sunt causae. Ergo
<lb/>suam conversionem et aversionem praesciverunt.
<lb/>SED CONTRA, quicumque est certus de malo futuro, non potest simul sperare
<lb/>bonum contrarium. Si ergo Angeli qui ceciderunt, praescivissent suum casum,
<lb/>oportebat eos desperare de beatitudine accipienda. Ergo fuissent desperati
<lb/>antequam peccassent: quod est inconveniens.
<lb/>Praeterea, omne quod quis apprehendit, oportet quod sit vel conveniens suae
<lb/>voluntati, vel discordans. Sed malum culpae non potest esse concordans voluntati
<lb/>peccantis sine peccato, nec potest aliquid cognitum discordare a voluntate
<lb/>sine dolore et poena. Ergo si casum suum praesciverunt, oportet quod poena
<lb/>vel culpa in eis praecederet primam culpam: quod est impossibile.
<lb/><hi rend="bold">Solutio</hi>
<lb/>Respondeo dicendum, quod aliquod potest praecognosci dupliciter: vel cognitione
<lb/>certa, sicut ea quae habent causas determinatas infallibiles, ut solem oriri
<lb/>cras; vel cognitione coniecturali, sicut ea quae habent causas determinatas ut
<lb/>in maiori parte, sicut medicus praecognoscit sanitatem futuram, et nauta tempestatem.
<lb/>Cum ergo casus et confirmatio Angelorum dependeant ex libero arbitrio,
<lb/>quod non est causa determinata ad unum, non potuit eorum praecognitio
<lb/>haberi secundum certitudinem, nisi a Deo, qui praesentialiter omnia intuetur.
<lb/>Sed tamen secundum coniecturam poterant praesumere omnes se habituros
<lb/>beatitudinem, quia ad hoc eorum natura erat magis inclinata, velut ad hoc
<lb/>instituta; sed suum casum praescire non poterant ex seipsis nec per coniecturam
<pb n="vol. 3, p. 256"/>
<lb/>nec per certitudinem; sed tantum potentiam cadendi. Nec etiam fuit congruum
<lb/>a Deo eis revelari, ne poena culpam praecederet; nec iterum bonis suam
<lb/>confirmationem, ne distinctio culpam praecederet, ut in littera dicitur. Si tamen
<lb/>utrisque revelatum fuisset; recepissent id non secundum certitudinem, prout in
<lb/>Deo erat, sed secundum modum suum, quasi ad cautelam dictum.
<lb/>AD OBIECTA
<lb/>Ad primum ergo dicendum, quod Petrus etiam Domini praenuntiationem accepit non per certitudinem, sed ad comminationem dictam. Praeterea, non
<lb/>est simile de homine et de Angelo: quia homo cadit reparabiliter; unde desperare
<lb/>non cogitur ex praescientia sui casus, sicut Angelus, cuius casus est
<lb/>irreparabilis.
<lb/>Ad secundum dicendum, quod quando ad aliquod consequens potest per multa
<lb/>diversa antecedentia veniri, contingit consequens sciri sine hoc quod antecedentia
<lb/>determinate sciantur; sicut Ioseph praevidit suum dominium super fratres,
<lb/>non tamen venditionem, et alia ex quibus dominium consecutus est. Ita et
<lb/>daemon potuit praevidere suum principatum super malos sine hoc quod casum
<lb/>praesciret, quia poterat malorum princeps esse etiam bonus existens.
<lb/>Ad tertium dicendum, quod illa coniecturalis cognitio, per quam de sua bonitate
<lb/>praesumebant, omnem dubitationem et anxietatem ab eis auferebat, cum hoc
<lb/>quod non erat in eis aliquid ad casum trahens, sicut in nobis.
<lb/>Ad quartum dicendum, quod effectus naturales qui non habent causas determinatas
<lb/>ad unum, praescire non poterant in causis, sed tantum illa quae ex causis
<lb/>naturalibus determinatis ad unum procedunt: et ita in seipsis cognoscebant ea
<lb/>quae in natura eorum determinata erant, non autem illa quae ex libero arbitrio
<lb/>dependebant, ut dictum est.
<lb/>ARTICULUS 3
<lb/><hi rend="bold">Utrum Angeli creati fuerint in gratia.</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod Angeli non sint creati in gratia. Sicut enim dicit Augustinus,
<lb/>per caelum, quod primo creatum commemoratur, datur
<lb/>intelligi informis natura spiritualis, sicut in se potest existere, non conversa ad
<lb/>Creatorem. Sed haec conversio per gratiam fit. Ergo videtur quod angelica
<lb/>natura creata est informis sine gratia.
<pb n="vol. 3, p. 258"/>
<lb/>2. Praeterea, sicut supra in littera habitum est, per ea quae Angeli in principio
<lb/>creationis acceperunt, poterant stare, sed non poterant proficere. Sed per gratiam
<lb/>potest aliquis mereri gratiae augmentum, et ita proficere. Ergo non fuerunt
<lb/>in gratia creati.
<lb/>3. Praeterea, Augustinus dicit, ut supra habitum est,
<lb/>quod diabolus continuo ut factus est, non cecidit ab eo quod accepit,
<lb/>sed quod acciperet, si Deo subdi voluisset. Cecidit autem a gratia. Ergo
<lb/>gratiam nondum acceperat.
<lb/>4. Praeterea, secundum Augustinum, per
<lb/>lucem primo creatam significatur gratia Angelorum. Sed quam cito facta ex
<lb/>lux, divisa est a tenebris, per quas intelliguntur Angeli peccantes. Cum ergo
<lb/>nullus Angelus fuerit tenebra per peccatum in principio suae creationis, videtur
<lb/>quod nec etiam fuerunt lux per gratiam.
<lb/>5. Praeterea, cum in principio creationis non fuerit distinctio in Angelis quantum
<lb/>ad gratiam et culpam, si aliqui in gratia fuerint creati omnes in gratia
<lb/>creati fuissent. Sed illi qui ceciderunt, nunquam in gratia fuerunt: quia cum non
<lb/>fuisset in eis aliquid retrahens, impetum gratiae secuti fuissent dirigentis in
<lb/>Deum. Ergo videtur quod nullus in gratia creatus est.
<lb/>1. SED CONTRA, Augustinus dicit, quod Deus simul erat condens
<lb/>naturam et largiens gratiam. Ergo in principio creationis gratiam
<lb/>habuerunt.
<lb/>2. Praeterea, supra illud Oseae 3, 1: «Diligunt vinacia uvarum», dicit Glossa,
<lb/>quod daemones in magna pinguedine Sancti Spiritus creati sunt, qua per peccatum
<lb/>sunt privati. Sed pinguedo Sancti Spiritus est gratia. Ergo in gratia creati
<lb/>sunt.
<lb/>3. Praeterea, ad divinam liberalitatem pertinet ut gratiam infundat omnibus qui
<lb/>sunt capaces gratiae, nisi in eis aliquid resistens inveniatur, multo amplius
<lb/>quam cuilibet materiae dispositae formam naturalem tribuat. Sed Angeli in
<lb/>principio suae creationis motum liberi arbitrii habuerunt, nec aliquid in eis
<lb/>impediens fuit. Ergo videtur quod statim in eis gratiam infudit.
<lb/>4. Praeterea, gratiam per naturalia nullus mereri potuit, per quae tamen ad
<lb/>eam se praeparare potest. Sed praeparatio ad gratiam potest esse etiam per
<lb/>unum motum liberi arbitrii, sicut patet in contritione. Ergo videtur quod cum
<lb/>motum liberi arbitrii habuerint in principio creationis suae, pro nihilo differretur
<lb/>gratiae collatio: et ita videtur quod statim gratiam habuerunt.
<pb n="vol. 3, p. 260"/>
<lb/><hi rend="bold">Solutio</hi>
<lb/>Respondeo dicendum, quod circa hoc est duplex opinio. Quidam enim dicunt,
<lb/>quod Angeli non in gratia, sed in naturalibus tantum creati sunt; et haec opinio
<lb/>est communior. Alii vero dicunt, Angelos in gratia creatos esse. Harum autem
<lb/>opinionum quae verior sit, non potest efficaci ratione deprehendi, eo quod
<lb/>creaturarum principium ex simplici creatoris voluntate dependet, quam ratione
<lb/>investigare impossibile est; tamen secundum convenientiam ad alia eius opera,
<lb/>potest una pars alia probabilius sustineri. Illa enim opinio quae ponit Angelos
<lb/>in naturalibus tantum creatos, consonat illi opinioni quae ponit omnia simul in
<lb/>materia, non autem per species distinctas creata: quia sicut se habet materia
<lb/>informis ad formas corporales, ita natura angelica ad gratiam. Illa autem opinio
<lb/>quae ponit Angelos in gratia creatos, magis consonat illi opinioni quae
<lb/>ponit omnia in exordio creationis per species distincta: quae opinio mihi magis
<lb/>placet, absque alterius partis praeiudicio: quia huic positioni, praecipuae
<lb/>quantum ad gratiam Angelorum, plures sanctorum auctoritates consonare
<lb/>videntur.
<lb/>AD OBIECTA
<lb/>Ad primum ergo dicendum, quod secundum Augustinum,
<lb/>in illa distinctione operum quae in principio Genesis memorantur, non designatur
<lb/>successio temporis, sed ordo naturae tantum, secundum quod in via generationis
<lb/>est imperfectum ante perfectum, et in eodem potentia ante actum; quamvis
<lb/>actus simpliciter praecedat potentiam.
<lb/>Ad secundum dicendum, quod dicuntur Angeli non potuisse proficere, non quia
<lb/>mereri non poterant, sed quia per suam virtutem in gloriam transferri non poterant,
<lb/>nisi ampliori lumine infuso.
<lb/>Ad tertium dicendum, quod oportet dicere, Angelos qui peccaverunt, ab aliquo
<lb/>quod habuerunt, cecidisse, sive in gratia creati fuerint, sive non; saltem ab
<lb/>innocentia vel rectitudine naturali: et ideo hoc quod dicitur, quod cecidit ab eo
<lb/>quod nondum receperat, referendum est ad casum a gloria: quod patet ex hoc
<lb/>quod praemittitur: «Beatae vitae dulcedinem non gustavit» etc..
<lb/>Ad quartum dicendum, quod sicut in diaphano est aliquid de natura lucis, licet
<lb/>imperfecte, completur autem quando efficitur lucidum in actu; ita etiam in principio
<lb/>creationis Angelorum erat in eis aliquid de natura lucis vel gratiae;
<lb/>vel saltem naturalis intellectus tantum; unde oportet ut per hoc quod dicitur: «Fiat
<lb/>lux», intelligatur de luce perfecta, quae est gloria, quae non prius bonis infuit
<pb n="vol. 3, p. 262"/>
<lb/>quam a malis divisi essent; si tamen intelligatur caelum factum prius tempore
<lb/>ante lucem. Si autem intelligatur non prius factum tempore, sed natura, ut
<lb/>Augustinus exponit in 1 super Genes., tunc potest intelligi de luce gratiae;
<lb/>et per tenebras non intelligitur peccatum Angelorum, sed informitas corporalis
<lb/>creaturae, quae formanda restabat, ut ipse in eodem exponit.
<lb/>Ad quintum dicendum, quod ex inclinatione gratiae in bonum, non potest concludi,
<lb/>quod habens gratiam a bono diverti non possit, etiam si nihil habeat
<lb/>retrahens; nisi sit perfecta gratia, quae fini coniungat, qualis est in beatis; quia
<lb/>habens gratiam non agit ex necessitate gratiae, sicut nec necessitate naturae,
<lb/>quae in bonum etiam ordinata est; sed ex libertate voluntatis.
<lb/>Qui autem aliam opinionem sustinent, respondent ad auctoritates, exponentes
<lb/>gratiam non pro gratia gratum faciente, sed pro alia gratia gratis data, sicut
<lb/>est perspicacitas ingenii, vel aliquid huiusmodi in hominibus. Dicunt autem ad
<lb/>alias rationes, quod Deus gratiam distulit, ut ostenderetur quod distat inter
<lb/>possibilitatem naturae et gratiae, ut sic creatura magis beneficium gratiae
<lb/>acceptum haberet.
<lb/><hi rend="bold">EXPOSITIO TEXTUS</hi>
<lb/>«Qui sui eventus ignari fuerunt». Est enim de ratione felicitatis ut felix ea quae
<lb/>ad ipsum pertinent, non ignoret; quamvis non requiratur ad eam omnium scientiam
<lb/>habere.
<lb/>«Universaliter autem et summe perfectum est cui nihil unquam deest». Huic
<lb/>consonat quod Philosophus dicit in 5 Metaph., illud esse simpliciter
<lb/>perfectum quod habet in se omnes perfectiones quae in generibus rerum
<lb/>inveniuntur; et hanc perfectionem ibidem Commentator dicit esse in Deo.
<pb n="vol. 3, p. 270"/>
<lb/><hi rend="bold">IN SECUNDUM SENTENTIARUM, DISTINCTIO 5</hi>
<lb/><hi rend="bold">DIVISIO TEXTUS</hi>
<lb/>«Post haec consideratio adducit inquirere, quales effecti sint, dum dividerentur
<lb/>aversione et conversione». Ostenso quales Angeli creati sunt, hic ostendit
<lb/>eorum differentiam ad invicem per aversionem et conversionem: et dividitur in
<lb/>partes duas: in prima determinat de aversione Angelorum; in secunda determinat
<lb/>quae consequuntur aversos et conversos secundum operationem eorum ad
<lb/>invicem, 6 dist., ibi: «Praeterea scire oportet, quoniam sicut de maioribus et
<lb/>minoribus quidam perstiterunt; ita de utroque gradu quidam corruerunt».
<lb/>Prima in duas: in prima determinat aversionem et conversionem quorumdam;
<lb/>in secunda ostendit per quid sunt aversi et conversi, ibi: «Habebant enim
<lb/>omnes liberum arbitrium».
<lb/>Et circa hoc duo facit: primo ostendit quod per liberum arbitrium sunt aversi et
<lb/>conversi; secundo inquirit, utrum liberum arbitrium sufficiat ad conversionem,
<lb/>sicut ad aversionem, ibi: «Si autem quaeritur utrum post creationem conversis
<lb/>aliquid collatum sit per quod converterentur... dicimus, quia eis collata est gratia
<lb/>cooperans». Et circa hoc duo facit: primo ostendit quod conversis apposita
<lb/>est gratia, per quam converterentur; secundo inquirit utrum per gratiam illam,
<lb/>suam beatitudinem meruerint, ibi: «Hic quaeri solet, utrum in ipsa confirmatione
<lb/>beati fuerint Angeli». Circa primum duo facit: primo determinat veritatem;
<lb/>secundo excludit obiectum, ibi: «Ideoque a quibusdam dici solet, non esse
<lb/>imputandum illis qui aversi sunt».
<pb n="vol. 3, p. 272"/>
<lb/><hi rend="bold">QUAESTIO 1</hi>
<lb/>Hic est duplex quaestio. Prima est de aversione malorum Angelorum. Secunda
<lb/>de conversione bonorum. Circa primum quaeruntur tria: 1. Utrum Angelus
<lb/>peccare potuerit; 2. Quid appetendo peccaverit; 3. Ad quod genus peccati, eius
<lb/>peccatum reducatur.
<lb/>ARTICULUS 1
<lb/><hi rend="bold">Utrum in Angelis possit esse peccatum.</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod in Angelis non potuit esse peccatum. Sicut enim dicitur in
<lb/>9 Metaph., in his quae semper sunt actu, non potest esse malum: unde
<lb/>Avicenna dicit, quod supra sphaeram lunae non est malum. Sed adhuc minus
<lb/>est de possibilitate in Angelo quam in corpore caelesti. Ergo in Angelis nullo
<lb/>modo potest esse peccatum.
<lb/>2. Praeterea, quod aliquid sit malum postquam fuit bonum, hoc non potest esse
<lb/>sine motu. Sed motus non est sine materia, ut dicitur in 2 Metaph..
<lb/>Cum ergo in Angelis non sit materia, ut supra dictum est, videtur quod non
<lb/>potuerit in eis peccatum esse.
<lb/>3. Praeterea, sicut dicitur in 7 Phys., omnis mutatio virtutis et vitii
<lb/>reducitur in alterationem, quae est secundum passiones partis sensitivae. Sed
<lb/>huiusmodi passiones non sunt in Angelis carentibus organis sensus. Ergo in
<lb/>Angelis non potest esse mutatio de virtute in vitium, ut peccent postquam boni
<lb/>fuerant.
<lb/>4. Praeterea, voluntas non est nisi boni, vel apparentis boni. Ergo cui non potest
<lb/>apparere bonum nisi quod est bonum, non potest voluntas ferri nisi in bonum
<lb/>verum. Sed in Angelis non potest esse bonum apparens, nisi quod est verum
<lb/>bonum. Ergo non possunt desiderare nisi id quod est verum bonum; et ita non
<lb/>possunt peccare. Probatio mediae. Intellectus nunquam errat in his quorum
<lb/>proprie est intellectus, sicut in cognitione principiorum. Sed Angeli non habent
<lb/>nisi intellectivam cognitionem. Ergo non possunt in sua cognitione errare.
<lb/>Unde Philosophus dicit in lib. 3 de Anima, quod intellectus semper est
<lb/>rectus, phantasia autem est recta et non recta. Hoc idem dicit Augustinus super
<lb/>Genes., lib. 12.
<pb n="vol. 3, p. 274"/>
<lb/>SED CONTRA est quod dicitur Iob 4, 18: «Ecce qui serviunt ei non sunt stabiles,
<lb/>et in Angelis suis reperit pravitatem». Ergo etc..
<lb/>Praeterea, ut supra dictum est, 3 dist., Angelis in sui creatione datum est liberum
<lb/>arbitrium. Sed liberum arbitrium quod est ex nihilo, potest etiam in malum
<lb/>deflecti. Ergo videtur quod Angeli peccare potuerunt.
<lb/><hi rend="bold">Solutio</hi>
<lb/>Respondeo dicendum, quod apud omnes catholicos certum est, Angelos peccasse,
<lb/>et Daemones effectos esse. Quomodo autem peccaverunt, difficile est videre:
<lb/>quia non potest esse peccatum in voluntate, nisi sit aliquo modo deceptio in
<lb/>ratione; unde omnis malus est quodammodo ignorans, ut in 3 Ethic., dicit
<lb/>Philosophus: quod qualiter sit videndum est ad propositae quaestionis intellectum.
<lb/>Ipse enim distinguit in 7 Ethic., operandorum duplicem cognitionem,
<lb/>scilicet universalem, et particularem: et quia operationes sunt circa singularia,
<lb/>ideo aliquem recte in universali opinantem, circa singularia peccare contingit.
<lb/>Singularia enim contingit cognoscere dupliciter; scilicet in habitu, et in actu.
<lb/>Contingit ergo aliquem peccantem rectam existimationem etiam de singulari
<lb/>operabili in habitu habere, non tamen in actu; quia in nobis habitus passione
<lb/>ligatur, ne in actum exeat circa considerationem particularis operandi, sicut
<lb/>ebrietate, ita et ira et concupiscentia; adeo ut si verba pronuntiet, sensum
<lb/>mente non teneat, inquantum iudicium rationis, vehementia passionis absorbetur:
<lb/>unde dicitur in 6 Ethic., quod delectatio corrumpit existimationem
<lb/>prudentiae. Sed quamvis hoc modo in Angelis iudicium intellectus ligari non
<lb/>possit, eo quod tales passiones in eis non sunt, potest tamen ligari inquantum
<lb/>considerando unum retrahitur a consideratione alterius; eo quod eius intellectus
<lb/>simul plurium non est, nisi sicut in verbo omnia contemplatur. Contingit
<lb/>autem aliquid esse eligendum secundum unam conditionem rei consideratam,
<lb/>quod tamen eligendum non est, omnibus conditionibus concurrentibus consideratis;
<lb/>et ita potuit in Angelis error electionis esse, et peccatum.
<pb n="vol. 3, p. 276"/>
<lb/>AD OBIECTA
<lb/>Ad primum ergo dicendum, quod in natura Angelorum non est alia potentia
<lb/>respectu alicuius formae quam acquirere et amittere possit, sicut est in generabilibus
<lb/>et corruptibilibus; et ideo non potest in eis esse malum naturae, sicut
<lb/>nec in ingenerabilibus et incorruptibilibus, cuiusmodi sunt corpora caelestia.
<lb/>Sed tamen liberum arbitrium eorum est possibile respectu motus ordinati; et ita
<lb/>potest esse quantum ad hoc deordinatio ad malum.
<lb/>Ad secundum dicendum, quod sicut passio et receptio dicuntur aequivoce in operibus
<lb/>intellectualibus et naturalibus, ita et motus: unde non exigitur quod ad
<lb/>talem motum sit materia; sed sufficit potentia, qualis dicta est in Angelis esse.
<lb/>Ad tertium dicendum, quod dictum Philosophi est intelligendum de virtutibus et
<lb/>vitiis quae sunt circa passiones, et de scientia quae est a sensibus acquisita; et
<lb/>hoc in Angelis non invenitur.
<lb/>Ad quartum dicendum, quod quamvis intellectus non possit errare ita ut iudicet
<lb/>aliquid huiusmodi quod non est, quantum ad illud quod de re percipit; nihilominus
<lb/>intellectus creatus, quia non est omnium simul, potest deficere, ex hoc quod
<lb/>iudicat de re quod sit conveniens secundum aliquam conditionem rei consideratam,
<lb/>quod non est conveniens secundum alia quae non considerat: sicut medicus
<lb/>iudicans aliquid esse expediens uni aegroto secundum unam infirmitatem
<lb/>eius consideratam, quod non est sibi simpliciter expediens propter aliam aegritudinem,
<lb/>quam vel non cognoscit, vel non considerat.
<lb/>ARTICULUS 2
<lb/><hi rend="bold">Utrum Angelus malus appetierit aequalitatem Dei.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod Angelus Dei aequalitatem non appetierit. Quia, sicut dicit
<lb/>Augustinus de Adam loquens, non est credendum, quod
<lb/>vir spirituali mente praeditus, esse voluerit sicut Deus. Sed Angelus multo
<lb/>sapientior fuit homine. Ergo videtur quod Dei aequalitatem non appetiit.
<lb/>2. Praeterea, illud quod non cadit in apprehensionem, non cadit in voluntatem:
<lb/>quia voluntas non est nisi de aliquo bono apprehenso. Sed aequalitas creaturae
<lb/>ad Deum non cadit in apprehensionem, quia ipse Deus omnem intellectum
<lb/>creatum sua magnitudine excedit. Ergo videtur quod Dei aequalitatem non
<lb/>appetiit.
<pb n="vol. 3, p. 278"/>
<lb/>3. Praeterea, quamvis voluntas sit possibilium et impossibilium, tamen electio
<lb/>non est nisi possibilium, ut dicitur in 3 Ethic.. Sed electio Angeli fuit de eo
<lb/>quod desideravit, quia quicumque non peccat per electionem, peccat per infirmitatem
<lb/>vel ignorantiam, ut potest haberi a Philosopho in 5 Ethic., quale
<lb/>non fuit peccatum Angeli. Ergo suum desideratum fuit possibile. Sed eum esse
<lb/>aequalem Deo est impossibile. Ergo non fuit suum desideratum.
<lb/>4. Praeterea, nullus peccat in desiderio sui finis, quia hoc naturale est. Sed
<lb/>finis Angeli et cuiuslibet creaturae est assimilari Deo. Ergo videtur quod non
<lb/>peccavit hoc appetendo.
<lb/>5. Praeterea, quicumque vult assimilari alicui, convertitur ad illud: nullus enim
<lb/>vult esse similis ei quem odio habet. Sed Angelus peccando non est conversus,
<lb/>sed aversus a Deo. Ergo non appetiit similitudinem Dei vel aequalitatem.
<lb/>SED CONTRA, supra illud Psalm. 68, 5: «Quae non rapui, tunc exsolvebam»,
<lb/>dicit Glossa, quod Eva sicut diabolus rapere voluit Divinitatem. Ergo videtur
<lb/>quod diabolus Dei aequalitatem appetiit.
<lb/>Praeterea, Isa. 14, 13, ex persona Nabuchodonosor in figura diaboli dicitur:
<lb/>«In caelum ascendam». Non autem potest intelligi de caelo empyreo, quia in
<lb/>illo creatus fuit. Ergo oportet ut intelligatur de caelo sanctae Trinitatis; et ita
<lb/>videtur quod aequalitatem divinae celsitudinis appetiit.
<lb/><hi rend="bold">Solutio</hi>
<lb/>Respondeo dicendum, quod circa hoc triplex est opinio.
<lb/>Quidam namque simpliciter et absolute concedunt, quod peccatum Angeli fuit
<lb/>ex hoc quod Deo simpliciter aequalis esse voluit. Nec obstat quod hoc est
<lb/>impossibile: quia, secundum Augustinum, caeca ambitio semper praesumit plus
<lb/>quam possit. Sed hoc non videtur conveniens: quia quamvis homo possit plus
<lb/>desiderare quam possit habere, non tamen plus potest velle quam possit aestimare:
<lb/>quia intellectum voluntas sequitur, et non excedit. Et praeterea in Angelo
<lb/>non est ponere passionem quae ex appetitu honoris iudicium intellectus liget,
<lb/>sicut est in nobis. Et praeterea nullus vult aliquid nunquam quo posito eius
<lb/>natura non maneret. Si autem Angelus Deo aequalis esset, non esset huius
<lb/>naturae, sed divinae: et ita suum non esse appeteret.
<pb n="vol. 3, p. 280"/>
<lb/>Et ideo aliter alii dicunt, quod Dei aequalitatem directe non appetiit, sed indirecte:
<lb/>quia appetiit aliquid, quo habito sequeretur quod Deo esset aequalis, scilicet
<lb/>nulli subesse. Hoc etiam non videtur conveniens: quia totum bonum Angeli
<lb/>est in hoc quod Deo subest; sicut tota claritas aeris est in hoc quod subiicitur
<lb/>radiis solis; et ideo hoc ab Angelo non potuit appeti.
<lb/>Et ideo aliter est dicendum, quod non appetiit aequalitatem simpliciter quantum
<lb/>ad substantiam desiderati, ut scilicet vellet tantam bonitatem habere quantam
<lb/>Deus habet; sed tamen appetiit aequalitatem secundum quid, scilicet quantum
<lb/>ad modum habendi. Bonitas autem sive beatitudo est in Deo, quam habet
<lb/>per suam naturam, et a qua omnis creaturae beatitudo et bonitas transfunditur.
<lb/>Videns ergo Angelus dignitatem naturae suae, qua creaturis ceteris praeeminebat,
<lb/>voluit a se beatitudinem et bonitatem in omnia inferiora derivari; voluit
<lb/>etiam per sua naturalia in perfectionem beatitudinis pervenire: et ideo dicitur,
<lb/>quod sine merito habere voluit hoc quod ex meritis habiturus esset si perstitisset.
<lb/>Nec etiam quantum ad modum habendi, simpliciter Deo aequiparari voluit: non enim voluit
<lb/>a se beatitudinem habere, nec esse primum in alios transfundens;
<lb/>sed a Deo et sub Deo, secundum quod ipse in omni natura operatur.
<lb/>AD OBIECTA
<lb/>Ad primum ergo dicendum, quod Angelus noluit aequalitatem simpliciter, sicut
<lb/>nec homo; sed modo praedicto. Quidam tamen dicunt, quod Adam magis fuit
<lb/>praeditus spirituali mente quam Angelus; non tamen quantum ad gradum naturae,
<lb/>sed quantum ad divinam revelationem, quam habuisse creditur, cum
<lb/>Dominus in eum soporem immisit.
<lb/>Ad secundum et tertium dicendum, quod rationes illae procedunt de aequalitate
<lb/>simpliciter, quam non dicimus Angelum appetiisse.
<lb/>Ad quartum dicendum, quod assimilatio divina est finis uniuscuiusque creaturae
<lb/>secundum modum sibi a creatore praefixum; unde sine deordinatione non
<lb/>potest esse quod appetitus tendat in divinam assimilationem ultra terminum
<lb/>naturae suae a Deo statutum.
<lb/>Ad quintum dicendum, quod in quolibet peccatore aversio a Deo est praeter
<lb/>intentionem: quia malum non potest esse intentum, sed semper bonum, in quo
<lb/>est ad Deum assimilatio: et ita praeter intentionem ipsorum Angelorum fuit
<lb/>quod a Deo se averterent, cui assimilari volebant.
<pb n="vol. 3, p. 282"/>
<lb/>ARTICULUS 3
<lb/><hi rend="bold">Utrum primum peccatum Angeli fuerit superbia.</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod peccatum Angeli primum non fuit de genere superbiae, sed
<lb/>aliud. Quia, sicut 1 Timoth., 6, 10, dicitur, «radix omnium malorum est cupiditas
<lb/>vel avaritia». Sed peccatum Angeli fuit quasi omnium peccatorum radix.
<lb/>Ergo suum peccatum fuit cupiditatis, vel avaritiae.
<lb/>2. Praeterea, in littera dicitur, quod averti a Deo est odio habere vel invidere.
<lb/>Sed Angeli peccando a Deo aversi sunt. Ergo eorum peccatum fuit invidiae vel
<lb/>odii.
<lb/>3. Praeterea, fugere laborem in bonis spiritualibus pertinet ad accidiam. Sed
<lb/>Bernardus dicit, quod in hoc fuit Angeli peccatum, quod sine labore gloriam
<lb/>habere voluit. Ergo videtur quod suum peccatum fuit accidiae.
<lb/>4. Praeterea, quicumque non facit illud ad quod tenetur, peccat per omissionem.
<lb/>Sed Angelus debuit conferre de Dei ordinatione, ne ultra ipsam appeteret
<lb/>aliquid, quod non fecit. Ergo per omissionem peccavit.
<lb/>5. Praeterea, inter virtutes primum locum tenet fides, quasi fundamentum. Sed
<lb/>infidelitas fidei opponitur. Ergo cum Angeli peccatum primum fuerit, videtur
<lb/>quod fuerit infidelitas.
<lb/>SED CONTRA, sicut dicitur Eccle. 10, 15, «initium omnis peccati est superbia».
<lb/>Sed a malitia diaboli omne peccatum originem trahit. Ergo videtur quod suum
<lb/>peccatum fuit superbia.
<lb/><hi rend="bold">Solutio</hi>
<lb/>Respondeo dicendum, quod superbia tribus modis accipitur. Uno modo prout
<lb/>sumitur habitualiter, scilicet quaedam inclinabilitas, vel ex naturae inflexibilitate
<lb/>tantum, vel ex fomitis corruptione, ad superbiam; et sic dicitur superbia
<lb/>initium omnis peccati. Alio modo dicitur superbia secundum quod aliquis
<lb/>actualiter se effert extra praecepti limites, ut praecipienti non subiiciatur; et sic
<lb/>non est speciale peccatum, sed quaedam generalis conditio, omne peccatum
<lb/>consequens ex parte aversionis. Tertio modo dicitur superbia inordinatus appetitus
<lb/>propriae excellentiae, et praecipue in dignitate vel honore; et sic est speciale
<lb/>peccatum, unum de septem capitalibus vitiis; et sic primum peccatum
<lb/>Angeli superbia fuit: quod patet tum ex desiderato, quia eminentiam dignitatis
<lb/>appetiit: tum etiam ex motivo, quia ex consideratione propriae pulchritudinis in
<lb/>peccatum ruit.
<pb n="vol. 3, p. 284"/>
<lb/>AD OBIECTA
<lb/>Ad primum ergo dicendum, quod cupiditas etiam tripliciter dicitur. Uno modo
<lb/>secundum quod est radix omnis peccati, et sic est quaedam inclinabilitas in
<lb/>desiderium inordinatum cuiuscumque desiderabilis, vel ex corruptione fomitis,
<lb/>vel ex conditione naturae, quae flexibilis est, propter hoc quod est ex nihilo.
<lb/>Alio modo dicitur, secundum quod est conditio omne peccatum sequens ex parte
<lb/>conversionis, prout dicit desiderium actualiter inordinatum cuiuscumque desiderabilis,
<lb/>vel honoris, vel scientiae, etc.. Tertio modo dicitur, secundum quod
<lb/>est speciale vitium et unum de septem capitalibus, scilicet inordinatum desiderium
<lb/>habendi ea quae sufficientiam in vita promittunt, ut pecunia, et alia quorum
<lb/>pretium numismate mensuratur: et per se constat quod talium desiderio
<lb/>diabolus non peccavit.
<lb/>Ad secundum dicendum, quod odium et invidia respectu Dei, praesupponunt in
<lb/>Angelo voluntatis pravitatem, ut dicit Augustinus super Genesim ad litteram,
<lb/>lib. 11: quod sic patet: quia nullius rei potest esse odium, nisi quod est dissonum
<lb/>et contrarium voluntati. Illud autem quod est optimum, nihil defectus
<lb/>habens admixtum, non est contrarium nisi voluntati non rectae. Similiter invidia
<lb/>est dolor alienae prosperitatis, inquantum est impeditiva alicuius boni proprii;
<lb/>divina autem felicitas non est impeditiva alicuius proprii boni, nisi quod
<lb/>inordinate desideratur: quia ab eo omne bonum descendit; et ita odium et invidia
<lb/>praesupponunt aliquod peccatum per quod voluntas deordinetur; et sic non
<lb/>fuit peccatum eius odii vel invidiae.
<lb/>Ad tertium dicendum, quod Angeli in hoc quod Deo ministrant et merentur,
<lb/>laborem vel taedium non habent: et ideo peccatum accidiae eis non competit.
<lb/>Sed pro tanto dicuntur voluisse sine labore gloriam consequi, quia propria virtute
<lb/>assequi voluerunt, secundum quod laboriosum dicitur illud quod facultatem
<lb/>operantis excedit.
<lb/>Ad quartum dicendum, quod omissio quandoque est speciale peccatum, quando
<lb/>scilicet dimittitur aliquid quod fieri debet, eo quod specialiter praeceptum est;
<lb/>quandoque vero est conditio omne peccatum consequens, secundum quod est
<lb/>dimissio alicuius circumstantiae in opere observandae: et hoc modo non est
<lb/>inconveniens quod in primo peccato Angeli fuerit omissio. Potest tamen dici,
<lb/>quod non tenebatur tunc actualiter conferre, quia alio modo peccatum vitare
<lb/>poterat.
<lb/>Ad quintum dicendum, quod ea quae sunt prima in generatione, non oportet
<lb/>quod sint prima in destructione; unde non sequitur, si fides est prima virtutum,
<lb/>quod infidelitas sit primum vitiorum.
<pb n="vol. 3, p. 286"/>
<lb/><hi rend="bold">QUAESTIO 2</hi>
<lb/>Circa secundum principale quaeritur de conversione bonorum Angelorum, et
<lb/>quaeruntur duo: 1. Utrum fuerit eis aliqua gratia apposita ad conversionem;
<lb/>2. Utrum per illam gratiam suam beatitudinem meruerint.
<lb/>ARTICULUS 1
<lb/><hi rend="bold">Utrum Angeli indiguerint gratia</hi>
<lb/><hi rend="bold">ad hoc quod converterentur in Deum.</hi>
<lb/>Ad primum sic proceditur.
<lb/>1. VIDETUR quod non indiguerint appositione alicuius gratiae, ut converterentur
<lb/>ad Deum. Ad libertatem enim liberi arbitrii pertinet ut ad utrumque flecti possit,
<lb/>et praecipue in bonum. Sed Angelis in statu creationis fuit liberum arbitrium
<lb/>nullo peccato debilitatum. Ergo non indigebant gratia ad hoc ut in
<lb/>bonum converterentur.
<lb/>2. Praeterea, ut supra, dist. 4, in lit. ex verbis Augustini habitum est, Deus non
<lb/>distinxit inter Angelos ante eorum conversionem et aversionem. Sed illis qui
<lb/>sunt aversi non fuit apposita gratia, ut in littera dicitur. Ergo nec illis qui fuerunt
<lb/>conversi, ante conversionem.
<lb/>3. Praeterea, ex hoc quod Angeli conversi sunt, a Deo gratia repleti sunt; ita
<lb/>quod conversio ad gratiam est praeparatio. Si ergo conversio non potest esse
<lb/>nisi per gratiam aliquam praecedentem, nec iterum illa gratia sine praeparatione
<lb/>aliqua (alias omnibus daretur), videtur quod per hunc modum sit procedere
<lb/>in infinitum: quod et intellectus et natura respuit. Ergo est status in primo,
<lb/>quod scilicet ad conversionem non oportuit dari gratiam quae ad conversionem
<lb/>praepararet.
<lb/>4. Praeterea, idem habitus est qui cooperatur habenti, bonum opus eius reddens,
<lb/>et qui operatur in eo, bonum ipsum faciens. Sed Angelus non indiguit gratia
<lb/>operante, ut in littera dicitur. Ergo nec cooperante gratia ad opus
<lb/>conversionis.
<lb/>SED CONTRA, proficere ad meritum vitae nullus sine gratia potest. Sed per conversionem
<lb/>Angeli ad vitam profecerunt. Ergo ad eam gratia indiguerunt.
<pb n="vol. 3, p. 288"/>
<lb/>Praeterea, converti ad Deum est amore ei adhaerere, ut in littera dicitur. Non
<lb/>autem intelligitur hoc de amore naturali: quia sic etiam eum prius dilexerant,
<lb/>ut supra habitum est. Ergo videtur quod intelligatur de amore caritatis, qui sine
<lb/>gratia non est: ergo conversio sine gratia non potuit esse.
<lb/><hi rend="bold">Solutio</hi>
<lb/>Respondeo dicendum, quod circa hoc est duplex opinio. Quidam enim dicunt,
<lb/>quod ad conversionem meritoriam exigitur duplex gratia: una gratum faciens,
<lb/>quae informat conversionis actum, et meritorium reddit; alia gratis data, a qua
<lb/>elicitur substantia actus, et quae liberum arbitrium inclinat ad volendum. Sed
<lb/>istam gratiam ponere non videtur necessarium, nisi ipsa libertas arbitrii gratia
<lb/>dicatur, quae proculdubio nobis a Deo est, vel aliquae occasiones quae quandoque
<lb/>dantur hominibus a Deo ad conversionem, ut instructio legis, et castigatio
<lb/>ad humilitatem, et alia huiusmodi; sine quibus tamen possibile est gratiam
<lb/>consequi: quia si homo facit quod in se est, Deus dat ei gratiam. Ad hoc autem
<lb/>faciendum non exigitur aliquid aliud: illud enim ad quod non potest per se liberum
<lb/>arbitrium, non est in homine ut faciat illud: illud enim in nobis esse dicitur
<lb/>cuius nos domini sumus. Unde positio ista implicat contradictionem, dum ponit
<lb/>quod ad faciendum illud quod in nobis est, liberum arbitrium non sufficit.
<lb/>Et ideo aliter est dicendum, quod ad eliciendum actum conversionis sufficit
<lb/>liberum arbitrium, quod se ad habendam gratiam per hunc actum praeparat et
<lb/>disponit; sed efficacia conversionis ad meritum non potest esse nisi per gratiam;
<lb/>unde unus et idem motus est conversionis liberi arbitrii, in quo gratia
<lb/>infunditur, qui est dispositio ad gratiam secundum quod exit a libero arbitrio, et
<lb/>meritorius, secundum quod gratia informatur. Et simile est etiam in motu contritionis,
<lb/>quo primo iustificatur impius. Qualiter autem hoc sit possibile potest
<lb/>videri ex his quae in natura contingunt. In eodem enim instanti quo primo est
<lb/>dispositio necessitans in materia, forma substantialis inducitur. Cum enim
<lb/>generatio sit terminus alterationis, oportet in eodem instanti alterationem terminari
<lb/>ad dispositionem quae est necessitans, et generationem ad formam substantialem.
<lb/>Sed quia alteratio est motus continuus; ideo principium alterationis
<lb/>et medium quo materia disponitur ad formam substantialem, tempore praecedunt
<lb/>introductionem formae substantialis. Motus autem voluntatis qui disponit
<lb/>ad gratiam, est simplex, et non continuus: ideo vel primus tantum est sufficiens
<lb/>dispositio ad gratiam, vel ultimus inter plures, qui agit in virtute omnium praecedentium:
<lb/>et ideo cum illo gratia infunditur.
<pb n="vol. 3, p. 290"/>
<lb/>AD OBIECTA
<lb/>Ad primum ergo dicendum, quod quamvis virtus liberi arbitrii de se possit in
<lb/>substantiam actus, non tamen in formam eius, per quam meritorius est.
<lb/>Ad secundum dicendum, quod motus aversionis et conversionis, secundum quod
<lb/>sunt ex libero arbitrio, praecedunt infusionem gratiae in quibusdam et casum
<lb/>quorumdam, non tempore sed natura, secundum viam materiae et generationis,
<lb/>prout dispositio praecedit formam.
<lb/>Et per hoc patet solutio ad tertium.
<lb/>Ad quartum dicendum, quod aliquid dicitur fieri, vel operatum esse, dupliciter.
<lb/>Vel sicut ex contrario, prout dicimus, quod ex nigro fit album; et hoc modo dicitur
<lb/>gratia operans, qua de malo fit bonus; et sic non fuit in Angelis, ut in littera
<lb/>dicitur. Alio modo dicitur aliquod fieri ex negatione vel privatione, sicut ex non
<lb/>lucente lucens, et ex non figurato figuratum; et sic dicitur gratia operans, qua
<lb/>de non bono gratuita bonitate fit tali bonitate bonus: et sic gratia operans fuit
<lb/>in Angelis.
<lb/>ARTICULUS 2
<lb/><hi rend="bold">Utrum Angeli meruerint suam beatitudinem.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod Angeli suam beatitudinem non meruerint. Meritum enim praecedit
<lb/>praemium, sicut via terminum. Sed in Angelis non potuit esse meritum,
<lb/>quia ante beatitudinem gratiam non habebant, quae est radix merendi, ad
<lb/>minus si in gratia creati non sunt. Ergo videtur quod suam beatitudinem non
<lb/>meruerunt.
<lb/>2. Si dicatur, quod merentur eam per ministeria, quibus nobis iubente Deo
<lb/>obsequuntur; contra: secundum Dionysium, superiores non
<lb/>mittuntur ad explendum usum exterioris ministerii. Si ergo inferiores per ministerium
<lb/>merentur, videtur quod iniuste cum superioribus agatur, quibus merendi
<lb/>facultas non conceditur.
<lb/>3. Praeterea, ordo unus in infinitum non excedit alterum. Si ergo inferiores continuo
<lb/>merentur per exterius ministerium, videtur quod quandoque perveniant ad
<lb/>gradum superioris ordinis: et ita esset ordinum confusio.
<pb n="vol. 3, p. 292"/>
<lb/>4. Praeterea, efficacia merendi in operatione est vel propter difficultatem operis,
<lb/>vel propter perfectionem. Sed non propter difficultatem, quia Angeli sua
<lb/>ministeria explent sine labore omni et difficultate. Ergo si propter perfectionem;
<lb/>cum operatio qua Deum contemplantur, sit nobilior et perfectior, videtur
<lb/>etiam quod per illam mereantur: et cum haec sit communis omnibus beatis et
<lb/>non interrupta, videtur quod facti sint in continuo merito; et ita quod eorum
<lb/>gloria in infinitum crescat.
<lb/>SED CONTRA, in quibuscumque invenitur perfectio unius rationis, in eis sunt
<lb/>eadem principia consequendi perfectionem illam. Sed in Angelis et hominibus
<lb/>est beatitudo unius rationis. Cum ergo homines ad beatitudinem sine merito
<lb/>non perveniant, videtur quod nec Angeli.
<lb/>Praeterea, secundum Bernardum, in hoc fuit peccatum Angeli quod gloriam
<lb/>sine merito habere voluit. Non autem hoc fuisset ei peccatum, si ad hoc ordinatus
<lb/>esset ut beatitudinem haberet quam non mereretur. Ergo videtur quod non
<lb/>habuerunt beatitudinem sine merito.
<lb/><hi rend="bold">Solutio</hi>
<lb/>Respondeo dicendum, quod sustinendo Angelos in gratia fuisse creatos, planum
<lb/>est ad hoc respondere: quia sic certissime meritum praemium praecessisset. Si
<lb/>autem in gratia creati non sunt, sed gratia fuit eis simul data cum gloria; tunc
<lb/>sunt tres opiniones.
<lb/>Quidam enim dicunt, quod suam beatitudinem nullo modo meruerunt, nec fuit
<lb/>eis data gratia ad merendum, sed ad beate vivendum. Hoc autem non videtur
<lb/>conveniens; quia beatitudo habet rationem praemii: praemium autem sine
<lb/>merito esse non potest, sicut nec poena sine culpa.
<lb/>Alii dicunt, quod per opera quae sunt post confirmationem, quibus nobis ministrant, merentur beatitudinem quam prius acceperunt, sicut aliquis miles meretur
<lb/>munus sibi a Rege collatum, posterius militando. Sed hoc etiam, simpliciter
<lb/>loquendo, non videtur conveniens, quia beatitudo habet rationem termini; meritum
<lb/>autem, cum sit tendens in aliud, habet rationem viae; unde non videntur se
<lb/>posse compati, ut aliquis beatus in statu merendi existat. Sed secundum quid
<lb/>potest sustineri, ut scilicet mereri intelligantur non praemium essentiale, quod
<lb/>est eorum beatitudo, sed praemium accidentale, quod est gaudium de illis qui
<lb/>per eorum officia salvantur.
<pb n="vol. 3, p. 294"/>
<lb/>Et ideo videtur cum aliis dicendum, quod meritum in eis non praecessit praemium
<lb/>tempore, sed natura: quod facile intelligi potest ex his quae supra dicta
<lb/>sunt. Sicut enim actus liberi arbitrii est dispositio ad gratiam, ita actus informatus
<lb/>gratia est meritum gloriae. Unde unus et idem conversionis motus est
<lb/>praeparatio ad gratiam secundum quod est ex libero arbitrio, et meritorius gloriae,
<lb/>secundum quod est gratia informatus: et iterum fruitionis actus, secundum
<lb/>quod completur per habitum gloriae.
<lb/>AD OBIECTA
<lb/>Ad primum ergo dicendum, quod non est necessarium meritum praecedere
<lb/>praemium tempore, sed natura tantum: quilibet enim actus meritorius habet
<lb/>aliquod praemium sibi adiunctum, sicut et quilibet actus inordinatus habet poenam,
<lb/>ut dicit Augustinus.
<lb/>Ad secundum dicendum, quod etsi superiores non mittantur, nihilominus tamen
<lb/>per eos regulantur inferiores in suis ministeriis; et ideo meritum respectu accidentalis
<lb/>praemii commune est.
<lb/>Et per hoc patet responsio ad tertium. Et praeterea ordines distinguuntur
<lb/>secundum gradum in praemio essentiali, quod per ministeria non augetur.
<lb/>Ad quartum dicendum, quod actus ministerii Angelorum habent efficaciam
<lb/>merendi ratione effectus, scilicet salutis hominum quibus ministrant, de quo
<lb/>redundat in eis gaudium, quod est accidentale praemium.
<lb/><hi rend="bold">EXPOSITIO TEXTUS</hi>
<lb/>«Averti, odio habere, vel invidere». Videtur hoc etiam esse impossibile: quia
<lb/>sicut nihil amatur nisi bonum vel in ratione boni; ita nihil odio habetur nisi
<lb/>ratione mali. Sed in Deo nulla est ratio mali. Ergo odio haberi non potest. Sed
<lb/>contra est quod dicitur in Psalm. 77, 23: «Superbia eorum qui te oderunt,
<lb/>ascendit semper».
<lb/>Ad quod dicendum, quod ipsum Deum, secundum quod est, nullus odio habere
<lb/>potest; sed ratione alicuius effectus eius, qui contrariatur voluntati inquantum
<lb/>est puniens vel prohibens, vel aliquid huiusmodi.
<lb/>«Non ita quod prius data subtraheretur, sed quia nunquam est apposita ut converterentur»;
<lb/>ex quo videtur quod in gratia creati non sunt. Sed haec sunt verba
<lb/>Magistri, qui huius opinionis videtur fuisse.
<pb n="vol. 3, p. 302"/>
<lb/><hi rend="bold">IN SECUNDUM SENTENTIARUM, DISTINCTIO 6</hi>
<lb/><hi rend="bold">DIVISIO TEXTUS</hi>
<lb/>Ostensa divisione malorum Angelorum a bonis per aversionem et conversionem,
<lb/>hic incipit determinare ea quae consequuntur aversos et conversos, secundum
<lb/>quod in eis conveniunt vel differunt; et dividitur in partes tres: in prima
<lb/>determinat ea quae consequuntur eos quantum ad naturae cognitionem; in
<lb/>secunda, ea quae pertinent ad potestatem, 7 dist., ibi: «Supra dictum est quod
<lb/>Angeli qui perstiterunt, per gratiam confirmati sunt»; in tertia, ea quae pertinent
<lb/>ad corporum assumptionem, 8 dist., ibi: «Solet in quaestione versari apud
<lb/>doctos, utrum Angeli omnes, boni scilicet ac mali, corporei sint». Prima in
<lb/>duas: in prima determinat veritatem; in secunda movet quaestionem ex determinatis,
<lb/>ibi: «Solet autem quaeri, utrum omnes in isto aere caliginoso sint».
<lb/>Circa primum duo facit: primo ponit eorum conditionem quantum ad naturae
<lb/>gradum ante peccatum; in secunda conditionem eorum post peccatum, ibi:
<lb/>«Et tantae superbiae merito de caelo... deiectus est in istum caliginosum
<lb/>aerem». Et primo quantum ad locum; secundo quantum ad praelationis gradum,
<lb/>qui gradum naturalium sequitur, ibi: «Et sicut inter bonos Angelos alii
<lb/>aliis praesunt; ita et inter malos alii aliis praelati sunt».
<lb/>«Solet autem quaeri, utrum omnes in isto aere caliginoso sint». Hic movet
<lb/>quaestionem quantum ad ea quae dicta sunt de loco: et primo determinat eam
<lb/>in communi; secundo in speciali, ibi: «De Lucifero autem quidam opinantur
<lb/>quod ibi religatus sit». Ubi primo determinat eam quantum ad primum
<lb/>Angelum; secundo quantum ad alios, ibi: «Aliis quoque, qui a sanctis iuste et
<lb/>pudice viventibus vincuntur, potestas alios tentandi videtur adimi».
<pb n="vol. 3, p. 304"/>
<lb/><hi rend="bold">QUAESTIO 1</hi>
<lb/>Hic quinque quaeruntur: 1. De quo ordine fuit supremus Angelus inter peccantes
<lb/>qui Lucifer dicitur; 2. Qualiter peccatum aliorum ad eius peccatum se
<lb/>habeat; 3. De loco eis post peccatum debito; 4. Si est inter eos praelationis
<lb/>gradus; 5. De pugna eorum ad nos.
<lb/>ARTICULUS 1
<lb/><hi rend="bold">Utrum Lucifer fuerit supremus omnium Angelorum.</hi>
<lb/><hi rend="bold">Ad primum sic proceditur.</hi>
<lb/>1. VIDETUR, quod Lucifer non fuit supremus omnium: quia ad eum, secundum
<lb/>Ezech. 28, 14, dicitur: «Tu Cherub protegens et extentus». Sed ordo Cherubim,
<lb/>secundum Dionysium, et Gregorium,
<lb/>non est supremus ordo. Ergo videtur quod non fuit de supremo ordine.
<lb/>2. Praeterea, Damascenus dicit de ipso, quod praeerat terrestri
<lb/>ordini. Sed inferioribus ministeriis, secundum Dionysium,
<lb/>praeferuntur inferiores ordines. Ergo videtur quod fuerit de inferioribus
<lb/>ordinibus.
<lb/>3. Praeterea, natura cuiuslibet Angeli ordinata est ad beatitudinem. Sed non est
<lb/>probabile quod divina ordinatio in natura nobilissima totius universi frustrata sit.
<lb/>Ergo videtur quod iste Angelus qui ceteris superior fuit a beatitudine non cecidit.
<lb/>4. Praeterea, peccatum non potest esse in natura aliqua nisi habente possibilitatem,
<lb/>quae consequitur eam secundum quod ex nihilo est. Sed superior
<lb/>Angelus quanto Deo, qui est actus purus, vicinior fuit, tanto minus de possibili
<lb/>habuit. Ergo videtur quod peccatum in eo minime locum habere potuit.
<lb/>SED CONTRA est quod dicitur Ezech. 31, 8: «Omne lignum paradisi Dei non est
<lb/>assimilatum illi neque pulchritudini eius». Sed per lignum paradisi significantur
<lb/>Angeli. Ergo videtur quod Angelo peccanti, ad quem verba praedicta referuntur,
<lb/>nullus Angelorum aequari potuit.
<lb/>Praeterea, Gregorius dicit in littera, quod in aliorum comparatione
<lb/>ceteris clarior fuit. Sed ordo claritatis est secundum gradum naturae. Ergo peccans
<lb/>Angelus ceteris altior fuit.
<pb n="vol. 3, p. 306"/>
<lb/><hi rend="bold">Solutio</hi>
<lb/>Respondeo dicendum, quod hanc quaestionem Augustinus movet, 1 super Gen.
<lb/>Ad litteram, et indeterminatam relinquit, eo quod de his quae pertinent
<lb/>ad Angelos, pauca voluit asserendo tradere. Sed postmodum Gregorius
<lb/>expresse determinat, quod fuit altior ceteris, non
<lb/>solum peccantibus sed etiam stantibus, cui consentit communis sententia: quae
<lb/>quidem probabilis est tum propter multas auctoritates .quae hoc figurative
<lb/>exprimere videntur: tum etiam ex hoc quod non est probabile creatoris aequalitatem
<lb/>aliquo modo illum spiritum appetiisse qui etiam alteri creaturae subiectus
<lb/>erat. Unde oportet quod ille qui hoc appetiit, ceteris fuerit altior.
<lb/>AD OBIECTA
<lb/>Ad primum ergo dicendum, quod dona inferiorum ordinum, quibus nominantur,
<lb/>sunt etiam in superioribus ordinibus eminenter; unde superior ordo nomine
<lb/>inferioris nominari potest; et ideo dico, quod Angelus ille non dicitur Cherub
<lb/>quia de ordine Cherubim fuerit, sed magis de ordine Seraphim. Dicitur autem
<lb/>Cherub ad exprimendum qualitatem culpae: quia enim per elationis vitium
<lb/>cecidit, ideo a scientia nominatur, quam nomen Cherub designat; de qua dicit
<lb/>apostolus, 1 Corinth. 8, 1: «Scientia inflat».
<lb/>Ad secundum dicendum, quod secundum quosdam, Damascenus loquitur recitando
<lb/>opinionem quorundam, et non veritatem asserendo. Vel dicendum, quod
<lb/>quamvis inferiorum ordinum sit praeferri terrestribus secundum hoc quod operationes
<lb/>immediate exequuntur, tamen etiam illi qui sunt superiores, terrestribus
<lb/>praesunt in hoc quod inferiores illuminant, et eorum actus dirigunt.
<lb/>Ad tertium dicendum, quod divina ordinatio de nulla creatura frustrari potest:
<lb/>quia etiam si deficiat ab uno ordine, relabitur in alium ordinem, ut in 1 lib. dictum
<lb/>est.
<lb/>Ad quartum dicendum, quod Angeli non agunt secundum necessitatem naturae:
<lb/>et ideo ille in quo est minor dispositio ad peccatum, potest plus peccare; et ideo
<lb/>peccatum etiam primi Angeli ceteris gravius fuit, inquantum in eo minus fuit
<lb/>flexibilitas ad peccandum.
<pb n="vol. 3, p. 308"/>
<lb/>ARTICULUS 2
<lb/><hi rend="bold">Utrum peccatum primi Angeli</hi>
<lb/><hi rend="bold">fuerit occasio peccandi aliis.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod peccatum primi Angeli non fuerit occasio peccandi aliis. Illud
<lb/>enim quod est deformatum, non potest occasionaliter movere ad suam imitationem.
<lb/>Sed statim ut Angelus peccavit, deformatus est. Ergo non movit alios ad
<lb/>suam imitationem.
<lb/>2. Praeterea, non videtur quod aliis occasionem peccandi daret nisi trahendo
<lb/>eos ad consensum sui desiderii, quod fuit ut ceteris creaturis, sicut Deus, praeferretur.
<lb/>Sed in hoc alii non videntur consensisse: quia ut sancti dicunt, per
<lb/>superbiam peccaverunt: dignius autem est superiori subesse, idest Deo, quam
<lb/>inferioribus, idest Angelis; et illud quod est dignius secundum aestimationem,
<lb/>ad minus est magis a superbiente desideratum. Ergo videtur quod supremus
<lb/>aliis non persuaserit casum.
<lb/>3. Praeterea, inter alias causas una assignatur reparationis hominis, quia per
<lb/>alium cecidit ut sic congrue per alium resurgeret. Sed inferiorum Angelorum
<lb/>casus non est reparabilis. Ergo videtur quod non ad suggestionem superioris
<lb/>Angeli ceciderunt.
<lb/>4. Praeterea, sicut mali per aversionem ceciderunt, ita et boni per conversionem
<lb/>confirmati sunt. Sed non ponitur in bonis Angelis unus causa conversionis
<lb/>alterius. Ergo videtur quod nec ponendum sit in malis unum esse causam ruinae
<lb/>alterius.
<lb/>SED CONTRA, Apoc. 12, dicitur, quod draco de caelo cadens, secum traxit tertiam
<lb/>partem stellarum. Sed trahere pertinet ad causam aliquo modo moventem. Ergo
<lb/>videtur quod primus Angelus alios ad peccandum commoverit.
<lb/>Praeterea, Iob 61, 25, dicitur de diabolo in figura Leviathan, quod «ipse est rex
<lb/>super omnes filios superbiae». Sed secundum Philosophum,
<lb/>Rex dicitur primus, inquantum movet per suam voluntatem et imperium,
<lb/>sibi subiectos. Ergo videtur quod primus Angelus alios ad peccandum
<lb/>traxerit.
<pb n="vol. 3, p. 310"/>
<lb/><hi rend="bold">Solutio</hi>
<lb/>Respondeo dicendum, quod circa hoc est multiplex opinio. Quidam enim
<lb/>dicunt, quod inter peccatum primi Angeli et aliorum non attenditur aliquis ordo
<lb/>nisi secundum quantitatem culpae, quia peccatum primi Angeli ceteris gravius
<lb/>fuit. Sed illud non videtur conveniens, propter hoc quod ex modo loquendi in
<lb/>scriptura designatur aliqua causalitas primi Angeli ad peccatum aliorum.
<lb/>Et ideo alii dicunt, quod praecessit tam gravitate quam causalitate, et etiam temporis
<lb/>duratione. Sed hoc videtur inconveniens: quia, secundum Damascenum,
<lb/>quod est in hominibus mors, hoc est in Angelis casus; unde
<lb/>sicut morientes in peccatis, statim damnationi subiiciuntur, ita etiam Angelus
<lb/>peccans statim suam damnationem accepit, et a bonorum consortio eiectus est:
<lb/>unde alios non potuisset ad peccandum trahere.
<lb/>Et ideo dicendum, quod peccatum primi Angeli, aliorum peccata praecessit non
<lb/>tantum quantitate culpae, sed etiam causalitate, non tamen duratione; quod
<lb/>quomodo contingat, sic potest videri. Ipse primus Angelus, ut dictum est prius,
<lb/>voluit hoc consequi ut sicut natura alios praecellebat, ita eis quodammodo
<lb/>causa fuisset ultimam perfectionem consequendi: et quia ipse motus desiderii
<lb/>indivisibilis fuit et non continuus, ideo principium eius non praecessit terminum
<lb/>ipsius: et ideo motus alicuius causatus ab ipso, qui incepit in termino eius,
<lb/>simul omnino fuit cum ipso, secundum quod hoc quod desideravit, attentavit ut
<lb/>ad actum perduceret, aliis suum desiderium exponendo; et simul cum hoc fuit
<lb/>aliorum visio, et perversus desiderii consensus. Et simile contingit in omnibus
<lb/>operationibus instantaneis, quarum una est causa alterius, quod sunt simul
<lb/>tempore, sicut illuminatio aeris et visio coloris et discretio rei visae, etiam
<lb/>quantum ad sensibilia per accidens.
<lb/>AD OBIECTA
<lb/>Ad primum ergo dicendum, quod deformitas consecuta est in primo Angelo ex
<lb/>actu suo, simul cum actu aliorum. Visio autem inferiorum Angelorum non ferebatur
<lb/>in Angelum primum, secundum quod ex actu in ipso relinquebatur deformitas,
<lb/>sed secundum quod ex ipso actus procedebat: quae enim coniuncta sunt
<lb/>tempore, per actum animae separantur, et praecipue quando unum naturaliter
<lb/>praecedit alterum.
<lb/>Ad secundum dicendum, quod inferiores Angeli etiam per superbiam peccaverunt,
<lb/>et tamen superiori subesse voluerunt: unde aliquid appetebant sibi ipsis
<lb/>ex quo superbiebant, ut scilicet ipsimet secundum possibilitatem naturalium
<lb/>istorum, gloriam acquirerent, tamen sub Deo, et non sub superioribus Angelis;
<pb n="vol. 3, p. 312"/>
<lb/>et quod eam in alios Angelos inferiores transfunderent: et aliquid appetebant
<lb/>ipsi superiori, in quo sibi consentiebant, ut scilicet dictam dignitatem assequeretur:
<lb/>quia eadem ratio erat de uno et de omnibus. Et est simile de illis qui pari
<lb/>ratione se habent ad aliquid acquirendum, et ideo omnes in unum conspirantes,
<lb/>quilibet sibi et aliis desiderat.
<lb/>Ad tertium dicendum, quod ista non est propria causa quare peccatum Angeli
<lb/>fuit irremissibile; sed est aliqua congruitas, ut peccatum hominis magis remedietur.
<lb/>Et praeterea non est simile; quia homo peccavit per alium tentantem:
<lb/>sed inferiores Angeli per alium occasionem praestantem.
<lb/>Ad quartum dicendum, quod conversio efficaciam habuit per gratiam, quae non
<lb/>est ex aliqua creatura, sed in aversionem sufficienter virtus creaturae potest.
<lb/>Praeterea non est a veritate remotum quod conversio unius Angeli esset occasio
<lb/>et exemplum conversionis aliorum; immo videtur ex hoc quod dicitur
<lb/>apocal. 12, 7: «Michael et Angeli eius praeliabantur cum dracone».
<lb/>ARTICULUS 3
<lb/><hi rend="bold">Utrum Angelis post casum convenienter assignetur locus.</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod inconvenienter assignetur locus ipsis Angelis malis post
<lb/>casum. Illi enim qui ex loco nullam impressionem recipit, aequaliter convenit
<lb/>omnis locus. Sed daemones, cum sint incorporeae substantiae, non recipiunt
<lb/>aliquas impressiones locales et corporales, quia nec illuminantur lumine corporali,
<lb/>nec infrigidantur. Ergo videtur quod nihil sit dictu, quod eis unus locus
<lb/>magis quam alius debeatur.
<lb/>2. Praeterea, peccantibus non debetur nisi locus carceralis et poenalis. Sed
<lb/>secundum Philosophum, Pythagoras
<lb/>locum ignis dixit esse carcerem. Ergo videtur quod ibi deberent esse post peccatum,
<lb/>et non in aere.
<lb/>3. Praeterea, locus debet esse proportionatus locato. Sed daemones per peccatum
<lb/>sunt obtenebrati. Ergo videtur quod debeatur eis locus circa terram, quae
<lb/>est corpus opacum.
<lb/>4. Praeterea, cum daemonibus debeatur perpetua poena, non debet eis concede
<lb/>a Deo locus quem desiderent: quia desiderium completum mitigat poenam. Sed
<lb/>daemones libenter volunt hic esse nobiscum: unde leguntur frequenter petivisse
<lb/>ne in infernum mitterentur. Ergo videtur quod semper debeant in inferno esse.
<pb n="vol. 3, p. 314"/>
<lb/>5. Praeterea, peccatum daemonis est gravius quam peccatum hominis. Sed animae
<lb/>damnatorum statim ad inferna descendunt, nec hic nobiscum rimanere
<lb/>permittuntur. Ergo videtur quod nec daemones.
<lb/>6. Praeterea, ut dicitur Iac. 2, in quadam Glossa, daemones quocumque
<lb/>vadunt, secum ignem inferni portant. Sed ignis ille, cum sit corporalis, agit ex
<lb/>necessitate naturae. Ergo videtur quod ad nos nunquam accedant: quia omnia
<lb/>quae circa nos sunt comburerentur.
<lb/>7. Praeterea, quorum est unum pondus in corporibus, est unus locus, sicut
<lb/>omnium gravium centrum, in quod tendunt suo motu. Sed secundum
<lb/>Augustinum, idem est amor in spiritibus quod pondus in
<lb/>corporibus. Cum ergo omnes daemones per affectum unius vitii peccaverint,
<lb/>videtur quod unus locus tantum eis debeatur.
<lb/>SED CONTRA est quod in littera dicitur.
<lb/><hi rend="bold">Solutio</hi>
<lb/>Respondeo dicendum, quod Angelo secundum suam essentiam locus non debetur,
<lb/>ut in 1 lib. dictum est, distinct. 37, sed solum quantum ad operationem: vel
<lb/>per modum congruentiae sicut in opere contemplationis, vel per modum necessitatis,
<lb/>sicut in his quae circa nos operantur. Operatio autem Angeli secundum
<lb/>naturam suam, cum sit intellectualis substantia, est contemplari: unde omnes in
<lb/>loco contemplationi congruenti, scilicet in caelo empyreo, creati sunt. Operatio
<lb/>autem gloriae non differt ab operatione naturae eorum, nisi sicut perfectum ab
<lb/>imperfecto; et ideo idem locus debetur Angelis conditis et gloriosis.
<lb/>Sed quantum ad statum culpae vel miseriae, potest eorum operatio tripliciter
<lb/>attendi: aut secundum lucem naturae, quae in eis remansit, quamvis obtenebrata
<lb/>per peccatum; vel quantum ad culpae tenebras, et sic debetur eis locus tenebrosus
<lb/>et poenalis: vel quantum ad ordinem divinae sapientiae, quod ex eorum
<lb/>malitiis bonum elicitur, causa scilicet nostri exercitii; et quantum ad haec tria
<lb/>competit eis aer, praecipue quantum ad mediam sui partem: quia inquantum est
<lb/>diaphanus per naturam lucis consonat eorum naturae perfectae; quantum
<lb/>autem ad turbulentiam competit eis ut poenalis contra culpam; inquantum vero
<lb/>propinquus nobis, competit ad exercitium. Sed inferni locus competit eis contra
<lb/>culpam, inquantum est horridus et tenebrosus; nostra autem habitatio competit
<lb/>eis propter nostrum exercitium.
<pb n="vol. 3, p. 316"/>
<lb/>AD OBIECTA
<lb/>Ad primum ergo dicendum, quod non dicuntur esse in loco quasi ex loco corporali
<lb/>aliquid recipientes, sed quasi circa locum operantes aliquid proprietatibus
<lb/>loci consonum.
<lb/>Ad secundum dicendum, quod inter alia corpora generabilia et corruptibilia
<lb/>ignis est subtilissimus, et plus habet de luce: unde Angelis obtenebratis non
<lb/>competit: unde magis Deus et boni Angeli secundum metaphoras ab igne sumptas
<lb/>describuntur, ut dicit Dionysius. Pythagoras autem
<lb/>loquitur de igne quem in medio universi ponebat, ut ibidem dicitur et hunc nos
<lb/>dicimus esse ignem inferni, qui est horridus et tenebrosus, et locus poenalis
<lb/>daemonum.
<lb/>Ad tertium dicendum, quod pars aeris iuxta terram est lucidior et calidior ea
<lb/>quae est in media regione aeris: quia ex reflexione radiorum solis multiplicatur
<lb/>splendor et calor in aere qui est iuxta terram: unde vapores resoluti ex aqua et
<lb/>terra elevantur, et ubi invenitur minor calor propter distantiam a loco reflexionis,
<lb/>vapor ille dimittitur naturae suae, unde infrigidatur et condensatur, sicut
<lb/>aqua calefacta separata a calefaciente: et propter hoc locus ille est frigidus et
<lb/>tenebrosus, et exinde descendunt pluviae et grandines, et venti, et huiusmodi. Et
<lb/>ideo ratio supponebat falsum.
<lb/>Ad quartum dicendum, quod ex hoc quod circa nos sunt, nullo modo eorum
<lb/>poena minuitur; nisi quod sibi poenale aestimant non posse nobis nocere, sicut
<lb/>quando in inferno sunt.
<lb/>Ad quintum dicendum, quod error Graecorum est ponentium nullam animam
<lb/>ante diem iudicii neque in infernum neque in caelum ire: et est derivatus a
<lb/>fabulis Pythagoricis et poetarum, qui ponebant animas occisorum circuire
<lb/>sepulcrum usque ad vindictam mortis, et iterum non redire ad comparem stellam
<lb/>ante completum periodum vitae, quae ante terminum immatura morte finita
<lb/>est. Sed quod statim animae damnatorum ad inferna descendant, probatur in
<lb/>littera ex iustis, qui illuc descendebant, et Iob 21, 13: «Ducunt in bonis dies
<lb/>suos, et in puncto ad inferna descendunt». Luc. 15, 22: «Mortuus est dives, et
<lb/>sepultus est in inferno». Et similiter quod sancti statim in caelos ascendant,
<lb/>probatur ex hoc quod habetur 2 Corinth. 5, 1: «Scio enim quod si terrestris
<lb/>domus nostra huius habitationis dissolvatur, quod aedificationem ex Deo habemus».
<lb/>Et tamen utrique circa nos aliquando apparent ad utilitatem nostram, 
<pb n="vol. 3, p. 318"/>
<lb/>sicut Angeli beati huc ad nos accedunt. Nec est simile de animabus damnatorum
<lb/>et daemonibus; quia daemones secundum gradum naturae suae costituti
<lb/>erant supra nos, ut ex eis aliqua utilitas nobis proveniret; nec hoc omnino per
<lb/>eorum peccatum deperire debuit: unde dati sunt nobis in exercitium, quod animabus
<lb/>non competit.
<lb/>Ad sextum dicendum, quod quidam dicunt poenam sensibilem ipsorum daemonum
<lb/>dilatam esse usque ad diem iudicii; sed hoc videtur esse et contra sanctorum
<lb/>auctoritates, et contra rationem divinae iustitiae, quae statim animas damnatorum
<lb/>poenae infernalis ignis adiudicat, quarum tamen peccatum non est
<lb/>maius peccato daemonum. Et ideo alii dicunt, quod in igne infernali sempre
<lb/>ardent, quem etiam semper secum deferunt; non tamen ignis ille alia corpora
<lb/>comburit, quia agit ut instrumentum divinae iustitiae in illa tantum quae ad
<lb/>talem poenam addicta sunt. Sed cum sint incorporei, non videtur probabile
<lb/>quod ignem corporalem secum deportent. Unde dicendum, quod semper igne
<lb/>infernali ardent, non tamen eis semper praesente secundum locum; quia non
<lb/>agit corporali modo calefaciendo et desiccando, sed modo spirituali: unde non
<lb/>requiritur determinata distantia, sicut in actione corporali.
<lb/>Ad septimum dicendum, quod tria dicta loca debentur cuilibet daemoni secundum
<lb/>diversas conditiones, ut dictum est.
<lb/>ARTICULUS 4
<lb/><hi rend="bold">Utrum in daemonibus sit ordo.</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod in daemonibus non sit ordo. Dicitur enim Iob 10, quod in terra
<lb/>miseriae et tenebrarum nullus ordo sed sempiternus horror inhabitat. Illius
<lb/>autem terrae daemones sunt incolae. Ergo in eis non est aliquis ordo.
<lb/>2. Praeterea, in quibuscumque est ordo praelationis, est aliqua concordia
<lb/>pacis. Sed daemones videntur esse discordes: quia, ut dicitur Proverb. 13, 10,
<lb/>«Inter superbos semper sunt iurgia». Ergo etc..
<lb/>3. Praeterea, ordo praelationis cuiuslibet est secundum aliquam regulam iuris.
<lb/>Sed voluntas daemonum nullo iure dirigi potest. Ergo non potest in eis esse
<lb/>ordo praelationis.
<pb n="vol. 3, p. 320"/>
<lb/>4. Praeterea, superiores daemones gravius peccaverunt secundum quod naturalia
<lb/>meliora acceperant, per quae stare possent. Sed illi qui magis peccaverunt,
<lb/>gravius debent puniri. Ergo non videtur probabile quod praelationem super
<lb/>alios acceperint.
<lb/>5. Praeterea, inter homines damnatos non ponitur aliquis ordo praelationis.
<lb/>Sed hominum damnatorum et daemonum est una damnatio. Ergo videtur quod
<lb/>nec in daemonibus sit aliquis ordo.
<lb/>SED CONTRA est quod dicitur Iob 61, de squamis Leviathan, per quas membra
<lb/>diaboli significantur, quod «una uni adhaerebit, et tenentes se nequaquam
<lb/>separabuntur». Ergo videtur quod sit inter eos aliqua concordia, et ordo
<lb/>praelationis.
<lb/><hi rend="bold">Solutio</hi>
<lb/>Respondeo dicendum, quod ordinem praelationis in daemonibus esse congruit
<lb/>eorum naturae, divinae sapientiae et propriae nequitiae. Ex natura enim quidam
<lb/>aliis superiores fuerunt: et quia peccatum naturam non tollit, consequitur
<lb/>etiam post peccatum, ut quidam aliis superiores remaneant. Ad sapientiam
<lb/>etiam divinam pertinet ut quae a Deo sunt, ordinata sint ab eo a quo omnis
<lb/>potestas est, ut dicitur Rom. 13; et ideo potestas daemonum ad exercendum
<lb/>homines, et puniendos damnatos, a Deo est; et ideo ordinata per gradus praelationis
<lb/>debet esse. Similiter ex nequitia sua humano generi adversantur: amicos
<lb/>autem esse eos qui unius inimici sunt, consequitur: et ideo ut magis hominibus
<lb/>noceant, quasi ad invicem confoederantur, ut concorditer et ordinate
<lb/>impugnent.
<lb/>AD OBIECTA
<lb/>Ad primum ergo dicendum, quod ibi omnino removebitur ordo in finem beatitudinis,
<lb/>a quo irrecuperabiliter ceciderunt; erit tamen in eis ordo potestatis, quae
<lb/>magis a Deo quam ab ipsis est.
<lb/>Ad secundum dicendum, quod, quantum in ipsis est, daemones nunquam concordiam
<lb/>haberent; sed ad aliquid unum efficiendum concordant: non enim est
<lb/>probabile quod benevolentiam aliquam ad invicem habeant, sed solum concordiam
<lb/>ad actum aliquem.
<pb n="vol. 3, p. 322"/>
<lb/>Ad tertium dicendum, quod sicut in quolibet malo oportet aliquid boni remanere,
<lb/>cum non totum per malum corrumpatur; ita etiam in actibus iniustitiae potest
<lb/>aliquis ordo iuris remanere, sicut patet in latronibus, qui alios iniuste spoliantes,
<lb/>inter se aliquam formam iustitiae habent, dum sibi invicem fidem servant;
<lb/>et ita in daemonibus esse potest.
<lb/>Ad quartum dicendum, quod per potestatem habitam, in nullo eorum poena
<lb/>mitigatur; quin potius quanto sunt superiores officio, tanto etiam graviori sunt
<lb/>subiecti tormento: unde dicitur Sapient. 6, 7: potentes potenter tormenta
<lb/>patientur. Nec potestas eis datur in praemium, sed in divinae sapientiae
<lb/>obsequium.
<lb/>Ad quintum dicendum, quod homines non sunt sibi invicem praeeminentes
<lb/>secundum ordinem naturae, et etiam non ordinantur damnati in exercitium aliorum
<lb/>vel in punitionem; et ita non est similis ratio de daemonibus et hominibus.
<lb/>ARTICULUS 5
<lb/><hi rend="bold">Utrum daemones qui vincuntur a sanctis, detrudantur in infernum.</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod daemones qui a sanctis vincuntur, non retrudantur in infernum.
<lb/>Infligere enim poenam ei qui in pugna succumbit, est incitare ad acrius
<lb/>impugnandum. Sed hoc non pertinet ad Dei misericordiam.
<lb/>Ergo etc..
<lb/>2. Praeterea, Christus efficacius vicit suum tentatorem quam alii sancti. Sed
<lb/>Lucifer qui Christum tentavit, non est omnino a tentationis officio seclusus:
<lb/>quia tempore antichristi gravissime homines tentabit. Ergo multo minus alii.
<lb/>3. Praeterea, quanto pauciores sunt tentatores, tanto levior est tentatio. Cum
<lb/>ergo continue a sanctis aliqui daemones vincantur, si a tentatione qui vincuntur
<lb/>cessarent, in fine mundi levissima esset tentatio; quod falsum est. Ergo et primum.
<lb/>4. Praeterea, daemones sunt ordinati a Deo ad nostrum exercitium. Si ergo
<lb/>omnino a tentationis exercitio cessarent, omnino ad nihil ordinati essent: quod
<lb/>non competit divinae sapientiae, quia nihil inordinatum reliquit. Ergo etc..
<pb n="vol. 3, p. 324"/>
<lb/>SED CONTRA, pugnantibus debet institui aequalis conditio a iusto iudice. Sed
<lb/>daemones nos vincentes nostrum exercitium minuunt. Ergo videtur quod similiter
<lb/>sit e converso.
<lb/>Praeterea, hoc potest probari iustitia humana, quae pugilem victum ad pugnam
<lb/>ulterius non admittit.
<lb/><hi rend="bold">Solutio</hi>
<lb/>Respondeo dicendum, quod omnes concedunt, daemonem victum aliquo modo a
<lb/>tentatione cessare; sed circa hoc, scilicet qualiter cesset, sunt tres opiniones.
<lb/>Quidam enim dicunt, quod hoc modo repellitur, quod nec ipsum nec alium tentare
<lb/>possit, nec de eodem nec de alio peccato. Quidam vero dicunt, quod potest
<lb/>tentare de alio peccato, non autem de eodem, nec ipsum vincentem nec alios: et
<lb/>hae duae ponuntur in littera. Alii vero dicunt, quod ex quo aliquis perfecte de
<lb/>uno vitio daemonem tentantem vincit, non potest de eodem vitio ab eo tentari,
<lb/>sed de alio potest; alios autem tentare potest et de eodem vitio et de alio. Haec
<lb/>autem opinio habet causam magis manifestam: quia ille dicitur perfecte diabolum
<lb/>vincere de aliquo vitio in quo omnino vincuntur passiones ad vitium illud
<lb/>inclinantes, sicut est in illis in quibus acquiritur habitus virtutis consuetudinalis;
<lb/>et tunc non remanet magna pronitas ad peccatum illud; et ideo a diabolo
<lb/>non tentatur de hoc peccato, qui vires eius cognoscit. Aliarum autem opinionum
<lb/>ratio potest esse, quia cum caritas bona opera communia faciat in tota
<lb/>ecclesia, ex victoria unius omnes aliquod commodum reportant, dum eorum
<lb/>hostes vincuntur. Quid tamen horum verius sit, ignotum est: quia nec ratione
<lb/>nec auctoritate multum confirmari potest.
<lb/>AD OBIECTA
<lb/>Ad primum ergo dicendum, quod daemonum voluntas semper manet in eadem
<lb/>obstinatione ad nocendum hominibus; et ideo magis prodest quod removeantur
<lb/>a pugna, quia per hoc potestas impugnandi compescitur, quorum iniqua voluntas
<lb/>non minuitur nec augetur.
<pb n="vol. 3, p. 326"/>
<lb/>Ad secundum dicendum, quod illi qui etiam ponunt daemones ab omni tentatione
<lb/>cessare, intelligunt ad tempus determinatum, post quod iterum ad pugnam
<lb/>redeunt.
<lb/>Et per hoc patet responsio ad tertium.
<lb/>Ad quartum dicendum, quod malum eorum semper est ordinatum per poenam,
<lb/>quam et ipsi semper sustinent, et in inferno damnatis infligunt.
<lb/><hi rend="bold">EXPOSITIO TEXTUS</hi>
<lb/>«Draco de caelo cadens secum traxit tertiam partem stellarum». Per draconem
<lb/>intelligitur ipse Lucifer: per caudam suasio, qua aliis suum desiderium expressit:
<lb/>per stellas Angeli naturali luce fulgentes, quorum tertia pars cecidisse dicitur,
<lb/>non quantum ad numerum, sed quantum ad qualitatem; quia qui remanserunt,
<lb/>sunt Deo adhaerentes assistendo et ministrando; et alii per aversionem
<lb/>ceciderunt.
<lb/>«Adversus principes et potestates mundi huius». Sciendum quod quamvis probabile
<lb/>sit aliquos cecidisse de singulis ordinibus, non tamen daemones nominantur
<lb/>ab illis ordinibus quorum nomina sumuntur ex donis gratiae gratum
<lb/>facientis, sicut Seraphim nominantur ab incendio caritatis, et throni ab inhabitatione
<lb/>divina; sed ab aliis, quorum nomina sumuntur ex gratiis gratis datis,
<lb/>quae ad scientiam et potentiam pertinent.
<lb/>«Quamdiu durat mundus». Contra, semper remanebunt in diverso gradu naturae
<lb/>et poenae. Ergo semper remanebit ordo. Et dicendum, quod dicitur cessare
<lb/>praelatio bonorum et malorum spirituum quantum ad actus quos circa nos
<lb/>exercent, vel custodiendo vel tentando.
<pb n="vol. 3, p. 338"/>
<lb/><hi rend="bold">IN SECUNDUM SENTENTIARUM, DISTINCTIO 7</hi>
<lb/><hi rend="bold">DIVISIO TEXTUS</hi>
<lb/>Determinatis his quae pertinent ad naturae conditionem quantum ad bonos et
<lb/>malos Angelos communiter, hic consequenter tractat ea quae pertinent ad
<lb/>eorum potestatem et virtutem; et dividitur in partes duas: in prima determinat
<lb/>eorum potestatem respectu operationum quas in seipsis habent; in secunda
<lb/>respectu illarum operationum quas in alia exercent, ibi: «Quorum scientia
<lb/>atque virtute etiam magicae artes exercentur». Circa primum duo facit: primo
<lb/>ostendit eorum virtutem respectu operationum voluntatis vel liberi arbitrii; in
<lb/>secunda respectu operationis intellectus, ibi: «Et licet mali Angeli ita per malitiam
<lb/>sint obdurati, vivaci tamen sensu non sunt penitus privati». Circa primum
<lb/>duo facit: primo determinat veritatem; secundo inducit quamdam quaestionem:
<lb/>quam primo movet, ibi: «Sed cum nec boni peccare possint, nec mali bene
<lb/>velle, vel bene operari; videtur quod iam non habeant liberum arbitrium»;
<lb/>secundo determinat eam, ibi: «Ad quod dicimus» etc.. Circa quod primo confirmat
<lb/>illud verum quod in obiectione supponebatur, scilicet quod boni Angeli et
<lb/>mali habent liberum arbitrium; secundo respondet ad obiectionem, ibi: «Quod
<lb/>ergo Hieronymus ait...accipi oportet secundum statum in quo creata sunt».
<lb/>«Quorum scientia atque virtute etiam magicae artes exercentur». Hic ostendit
<lb/>eorum virtutem in operationibus quas in subiectam materiam exercent; et circa
<lb/>hoc tria facit: primo enim ostendit huius virtutis principium collativum, et
<lb/>finem. Secundo ostendit operandi modum, ibi: «Nec putandum est, istis transgressoribus
<lb/>Angelis ad nutum servire hanc visibilium rerum materiam». Tertio
<lb/>ostendit impedimentum operandi sua virtute, ibi: «Illud quoque sciendum est,
<lb/>quod Angeli mali quaedam possunt per naturae subtilitatem, quae tamen non
<lb/>possunt propter Dei vel bonorum Angelorum prohibitionem». Circa secundum
<lb/>tria facit: primo excludit duplicem modum falsum; secundo ostendit modum
<lb/>verum, ibi: «Omnium quippe rerum quae corporaliter visibiliterque nascuntur,
<lb/>occulta quaedam semina in corporeis mundi huius elementis latent»; tertio proponit
<lb/>exemplum primo in corporalibus actionibus, ibi: «Sicut ergo nec parentes
<lb/>dicimus creatores hominum... Ita non solum malos sed nec bonos Angelos fas
<lb/>est putare creatores»: secundo in spiritualibus, ibi: «Sicut ergo mentem nostram
<lb/>iustificando formare non potest nisi Deus... Ita creationem rerum visibilium
<lb/>Deus interius operatur».
<pb n="vol. 3, p. 340"/>
<lb/><hi rend="bold">QUAESTIO 1</hi>
<lb/>Hic est triplex quaestio. Prima de statu liberi arbitrii in bonis et in malis
<lb/>Angelis. Secunda de cognitione malorum. Tertia de virtute eorum.
<lb/>Circa primum quaeruntur duo: 1. De confirmatione bonorum Angelorum;
<lb/>2. De obstinatione malorum.
<lb/>ARTICULUS 1
<lb/><hi rend="bold">Utrum Angeli boni possint peccare.</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod Angeli possint peccare. Quia, secundum Philosophum,
<lb/>potestates rationales sunt ad opposita. Sed liberum arbitrium
<lb/>quod in Angelis bonis manet, est rationalis potestas, quia est facultas
<lb/>rationis et voluntatis secundum Augustinum. Ergo videtur quod si possunt bene
<lb/>velle, quod etiam possint peccare.
<lb/>2. Praeterea, sicut corruptibile nunquam mutatur ut fiat aeternum, ut dicit
<lb/>Philosophus in 1 Caeli et Mundi, ita videtur, quod mobile nunquam
<lb/>fiat immobile. Sed liberum arbitrium Angeli fuit in statu creationis mobile
<lb/>in peccatum. Ergo nunquam factum est immobile.
<lb/>3. Praeterea, quanto aliqua virtus magis est determinata ad unum, minus est
<lb/>libera, sicut patet in virtutibus naturalibus quae per necessitatem agunt. Sed
<lb/>arbitrium Angeli est liberius post confirmationem quam ante, ut in littera dicitur.
<lb/>Ergo videtur quod non sit determinatum tantum ad bonum sed possit etiam in peccatum.
<lb/>4. Praeterea, nulla ratio laudabilitatis subtrahenda est a bonis Angelis. Sed haec
<lb/>est ratio laudis in hominibus quod non peccent cum peccare possint; sicut Eccli.
<lb/>31, 10, in laudem boni viri dicitur: «Qui potuit transgredi et non est transgressus».
<lb/>Ergo videtur quod hoc etiam in Angelis sit.
<lb/>SED CONTRA, immobilitas est de ratione felicitatis, ut dicit Philosophus.
<lb/>Non enim aestimandum est felicem esse chamelaeonta. Sed si peccarent, moverentur
<lb/>a statu rectitudinis. Ergo beati Angeli peccare non possunt.
<lb/>Praeterea, motus non est in termino, sed in via ad terminum. Angeli autem non
<lb/>sunt viatores. Ergo moveri in peccatum non possunt.
<pb n="vol. 3, p. 342"/>
<lb/><hi rend="bold">Solutio</hi>
<lb/>Respondeo dicendum, quod sicut Deus per naturam suam habet quod peccare
<lb/>non possit; ita et hoc Angelus habet per gratiam confirmationis: quod sic patet.
<lb/>Principium mutationis et causa est rei possibilitas; nec defectus esse potest nisi
<lb/>per potentiam incompletam. Illud ergo cui nihil admiscetur de potentia secundum
<lb/>naturam suam, nec mutari nec deficere potest: illud autem cui admiscetur
<lb/>potentia quae tamen tota per actum completur, potest quidem, quantum in se
<lb/>est, deficere et mutari secundum quod esse et completionem suam non nisi ab
<lb/>alio habet; sed ratione perfectae receptionis, quae nihil potentiae imperfectum
<lb/>relinquit, habet immobilitatem et indeficientiam. Huiusmodi autem exemplum
<lb/>sumi potest in naturalibus et intellectualibus. Invenitur autem in naturalibus
<lb/>quorumdam potentia naturalis omnino completa et per suum esse et per suam
<lb/>formam; et ideo esse indeficiens habent, sicut patet in corporibus caelestibus,
<lb/>quorum potentia non est susceptiva alicuius alterius esse vel formae, unde
<lb/>elongata sunt a privatione et per consequens a corruptione. Sed materia aquae
<lb/>non tota completur per formam aquae hoc modo ut reducatur in omnem perfectionem
<lb/>possibilem per eam; unde simul cum forma aquae manet privatio formae
<lb/>aeris, et ideo haec corruptibilia sunt. Et similiter patet in intellectualibus:
<lb/>quia principium immediatum naturaliter cognitum determinat potestatem totam
<lb/>rationis. Ante enim quam ad ipsum deveniatur per inquisitionem resolventem,
<lb/>ita adhaeretur uni parti, ut relinquatur quaedam pronitas ad partem aliam per
<lb/>modum dubitationis: sed quando resolvendo pervenitur ad primum principium
<lb/>per se notum, firmatur ad unum cum impossibilitate alterius. Similiter est de
<lb/>voluntate Angeli beati, ad quem ita se habet lumen gratiae vel gloriae, et virtus,
<lb/>sicut formae vel actus in naturalibus et finis ultimus in moralibus, et principium
<lb/>primum in speculativis: quia secundum Philosophum
<lb/>finis in voluntariis operationibus est sicut principium in speculativis.
<lb/>Unde cum per lumen gloriae perfecte ultimo fini coniungantur per fruitionem
<lb/>plenam, eius bonitate affecti toti in contrarium deflecti non possunt.
<lb/>AD OBIECTA
<lb/>Ad primum ergo dicendum, quod rationalis potestas dicitur esse oppositorum,
<lb/>quae sub electione cadunt, quorum proprie est liberum arbitrium. Electio autem
<lb/>non est de fine, sed de his quae sunt ad finem: et haec non eliguntur nisi secundum
<lb/>regulam finis quae est in aestimatione; et ideo de fine non potest voluntas
<lb/>contrarie se habere. Voluntas enim non potest esse de miseria neque de malo in
<pb n="vol. 3, p. 344"/>
<lb/>quantum huiusmodi, sed semper est de bono et de beatitudine: ad quam tamen
<lb/>consequendam possunt homines diversas vias eligere, scilicet secundum quod
<lb/>in illis melius existimant se posse felicitatem consequi; unde potest esse error in
<lb/>electione eorum quae sunt ad finem ipsum; et ideo apud illos quorum est indeficienter
<lb/>recta aestimatio finis, sicut apud Angelos, qui ipso fine perficiuntur,
<lb/>impossibile est esse voluntatem alicuius eorum quae a fine deordinant, cuiusmodi
<lb/>est voluntas peccati. Sed tamen possunt velle hoc vel illud, quorum neutrum
<lb/>a fine deordinat; et sic salvatur proprietas rationalis potestatis, inquantum
<lb/>possunt hoc facere vel non facere; quamvis non possint in haec opposita,
<lb/>bonum et malum.
<lb/>Ad secundum dicendum, quod non est possibile ut in eodem subiecto succedant
<lb/>sibi corruptibilitas et incorruptibilitas, vel mobilitas et immobilitas, ita quod
<lb/>utrumque reducatur in eius principia naturalia. Et sic etiam dicimus, quod liberum
<lb/>arbitrium Angeli, quod per naturam mobile erat, non est factum per naturam
<lb/>immobile, sed per gloriam.
<lb/>Ad tertium dicendum, quod potestas Angeli nunquam determinatur ad unum
<lb/>nisi in actibus coniungentibus fini, quin possit hoc facere vel non facere, aut
<lb/>hoc vel illud facere; non tamen potest propter hoc peccare: quia secundum
<lb/>Anselmum in proslogio posse peccare non est liberum
<lb/>arbitrium nec pars libertatis: quia liberum arbitrium est libertas eligendi hoc
<lb/>vel illud eorum quae in finem ducunt.
<lb/>Ad quartum dicendum, quod laudabilitas non dependet essentialiter a potestate
<lb/>peccandi sed a voluntate adhaerente bono: alias virtuosus, in quo est minor
<lb/>mobilitas ad peccandum, esset minus laudabilis in actu suo, quam carens virtute
<lb/>et bonum operans. Sed potestas peccandi est signum laudabilitatis respectu
<lb/>laudantium, inquantum ostendit non coacte voluntatem bono adhaerentem.
<lb/>ARTICULUS 2
<lb/><hi rend="bold">Utrum daemones possint bonum facere.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod daemones possint bonum facere et non sint obstinati in malo.
<lb/>Natura enim intellectualis ordinata est ad beatitudinem, cuius facta est capax.
<lb/>Sed in daemonibus manet natura post peccatum. Ergo non sunt adeo obstinati
<lb/>quin possint bonum velle et beatitudinem consequi.
<lb/>2. Praeterea, Dionysius dicit, quod daemones bonum
<lb/>appetunt, ut esse vivere et intelligere. Sed bona appetendo habet quis bonam
<lb/>voluntatem. Ergo videtur quod daemones bonam voluntatem habere possint.
<pb n="vol. 3, p. 346"/>
<lb/>3. Praeterea, synderesis in daemonibus non est extincta: alias vermem conscientiae
<lb/>non haberent: sed actus synderesis est remurmurare malo; hoc autem
<lb/>bonum est. Non ergo omnis eorum actus malus est.
<lb/>4. Praeterea, Iac. 1 dicitur, quod daemones credunt et contremiscunt. Sed
<lb/>utrumque horum bonum est. Ergo eorum aliquis bonus est actus.
<lb/>5. Praeterea, omni actu peccati aliquis in malitia crescit, et in merito maioris
<lb/>poenae. Si ergo daemones omni actu suo peccant, videtur, quod poena eorum in
<lb/>infinitum crescat, cum obstinatio reatum poenae non tollat: aliter enim ex sua
<lb/>malitia commodum reportarent. Ergo poena eorum in infinitum crescit, quod
<lb/>est inconveniens.
<lb/>SED CONTRA, Augustinus, dicit: «Daemones
<lb/>nec mala voluntate carere possunt, nec poena». Sed ex mala voluntate nunquam
<lb/>procedit nisi actus malus. Ergo videtur quod omnis eorum actus malus sit.
<lb/>Praeterea, sicut Angeli per conversionem effecti sunt boni, ita daemones per
<lb/>aversionem facti sunt mali. Sed Angeli beati malum facere non possunt, ut prius
<lb/>dictum est. Ergo nec daemones bonum.
<lb/><hi rend="bold">Solutio</hi>
<lb/>Respondeo dicendum, quod in daemone est natura bona a Deo creata, sed
<lb/>voluntas mala: cuius malitiae ipsi sunt causa; et ideo omnis actus naturae
<lb/>eorum bonus est, sed actus voluntatis eorum est malus. Actum autem malum
<lb/>contingit esse dupliciter; aut quantum ad substantiam actus, sicut malus actus
<lb/>voluntatis est fornicari vel mentiri; aut quantum ad modum agentis, sicut cum
<lb/>quis appetitu laudis dat eleemosynas. Possunt ergo daemones aliquem bonum
<lb/>actum ex genere facere, nullo tamen modo bona voluntate: cuius obstinationis
<lb/>ratio diversimode assignatur.
<lb/>Quidam enim dicunt, quod liberum arbitrium Angeli medium est inter divinum
<lb/>et humanum in hoc quod divinum immobile est ante electionem et post, humanum
<lb/>vero mobile ante et post; angelicum vero mobile ante sed immobile post.
<lb/>Sed haec ratio supponit illud cuius causa quaeritur, scilicet immobilitatem post
<lb/>Angelorum electionem. Et praeterea secundum hoc non posset assignari ratio
<lb/>confirmationis et obstinationis hominum defunctorum.
<lb/>Alia ratio assignatur, quia cum Angelus sit indivisibilis, ad quodcumque se convertit,
<lb/>totaliter convertitur. Sed haec videtur insufficiens: quia quamvis sit indivisibilis
<lb/>in essentia, est tamen divisibilis virtute, secundum quod virtus eius ad
<lb/>multa se extendit, et hoc est secundum obiecta; et secundum quod magis et
<pb n="vol. 3, p. 348"/>
<lb/>minus alicui se applicat, et hoc est secundum intensionem et remissionem actus.
<lb/>Unde non oportet quod sua operatio procedat ab eo secundum totam suam virtutem,
<lb/>cum sit dominus sui actus.
<lb/>Alia ratio sumitur per hoc quod homo per alterum cecidit; unde decuit quod
<lb/>haberet reparatorem, per quem resurgeret: Angelus vero per seipsum: et ideo
<lb/>impossibile est eius ruinam reparari: quia per se non potuit resurgere, nec
<lb/>decuit alium reparatorem habere. Sed hoc etiam non videtur sufficiens: quia
<lb/>per se vel per alium cadere, sunt circumstantiae peccati, quae in infinitum
<lb/>aggravare non possunt, ut peccato recuperabilitas auferatur. Et praeterea
<lb/>etiamsi homo nunquam reparatus esset, non tamen propter hoc obstinatus
<lb/>esset, ut patet in infidelibus, qui reparationis beneficium non consequuntur,
<lb/>quorum non omnes actus peccata sunt, ut infra dicetur, dist. 31: et ita etiamsi
<lb/>casus daemonis sit irreparabilis, non ex hoc sequitur obstinatio voluntatis in
<lb/>malo qualis in ipso est.
<lb/>Alia ratio est, quia Angelus peccavit contra deiformem intellectum; homo
<lb/>autem contra dictamen rationis, ut patet ex Dionysio; et ideo
<lb/>peccatum Angeli fuit multo gravius et irrecuperabilius: quia ratio est intellectus
<lb/>quasi obumbratus, secundum quod dicit Isaac in lib. de Definitionibus, quod
<lb/>ratio oritur in umbra intelligentiae. Sed hoc etiam non videtur sufficiens; quia
<lb/>intellectus angelicus et ratio humana non improportionabiliter distant, sicut
<lb/>recuperabile et irrecuperabile; cum utrumque finitum sit.
<lb/>Alia ratio assignatur, quia natura hominis tota corrupta est per peccatum eius
<lb/>in quo originaliter erat, non autem tota natura angelica; unde magis indigebat
<lb/>reparatione humana natura quam angelica. Sed hoc non videtur sufficiens:
<lb/>quia, secundum hoc, si primo homine non peccante, aliqui de filiis eius peccassent,
<lb/>eorum peccatum irreparabile foret. Et praeterea in quolibet Angelo est
<lb/>natura secundum speciem ab alio differens; et ideo eo peccante tota natura
<lb/>suae speciei vitiata est.
<lb/>Et ideo oportet aliter dicere, ut inveniatur eadem ratio obstinationis in hominibus
<lb/>damnatis et in Angelis peccantibus: quia, secundum Damascenum,
<lb/>quod est in Angelis casus, hoc est in hominibus mors. Dicendum est
<lb/>ergo, quod sicut impossibile est a voluntate indeclinabiliter adhaerente recto
<lb/>fini procedere opus peccati; ita e contrario impossibile est a voluntate adhaerente
<lb/>inconvertibiliter perverso fini aliquod rectum opus provenire. Peccatum
<pb n="vol. 3, p. 350"/>
<lb/>autem voluntatis contingit dupliciter circa finem; vel ex passione deducente
<lb/>rationem ab actuali consideratione recti finis; et talis peccator poenitens est
<lb/>passione cessante; vel ex malitia, quae, secundum Philosophum in 7 Ethic.,
<lb/>est corruptiva finis. Dicitur enim ex malitia peccare qui ex electione pravi finis
<lb/>peccat, eo quod qualis est secundum habitum, talis finis videtur ei; ut qui habet
<lb/>habitum luxuriae, delectationem veneream sibi ponit finem. Et cum error circa
<lb/>finem in operabilibus sit sicut error circa prima principia in speculativis, circa
<lb/>quae errantem non contingit ex aliis magis notis dirigi; oportet quod sic peccans
<lb/>sit impoenitens, ut dicit Philosophus ibidem. Ergo de peccato nullus potest
<lb/>poenitere, nisi vel passione cessante, vel habitu remoto, quo malum finem eligebat.
<lb/>Removeri autem habitum non est possibile nisi in eo qui est in statu viae et
<lb/>mutabilitatis. Unde quandocumque aliquis devenit ad terminum viae, non potest
<lb/>deflecti ab eo fine cui adhaesit, sive sit bonus sive malus. Finis autem viae
<lb/>hominis est mors sua; finis autem Angeli est terminus electionis suae, qua bono
<lb/>adhaesit vel malo. Unde sicut homines post mortem in bono confirmantur vel in
<lb/>malo; ita et Angeli post conversionem vel aversionem. Datur autem homini longior
<lb/>via quam Angelo, quia erat magis a Deo distans, et oportebat quod in eius
<lb/>cognitionem inquirendo perveniret; Angelus autem statim deiformi intellectu
<lb/>sine inquisitione in divina pervenire potuit.
<lb/>AD OBIECTA
<lb/>Ad primum ergo dicendum, quod in daemonibus remanet naturalis potentia ad
<lb/>bonum, ut remota et indisposita et per contrarium habitum depravata, qua possent
<lb/>benefacere, si vellent; sed velle non possunt, quia habitus malitiae ab eius
<lb/>voluntate removeri non potest, quia iam in statu viae non est.
<lb/>Ad secundum dicendum, quod cum in Angelis natura sit bona, oportet quod
<lb/>naturalis appetitus eorum bonus sit; qui tamen per circumstantias depravatur,
<lb/>quas apponit deliberativa voluntas, inquantum volunt esse et vivere sub tali
<lb/>deformitate peccati, sicut luxuriosus desiderat vivere in sua turpi delectatione.
<lb/>Ad tertium dicendum, quod secundum quosdam synderesis in daemonibus non
<lb/>remurmurat culpae, sed poenae; et in hoc magis peccant, ordinationi divinae
<lb/>iustitiae renitentes. Sed hoc non videtur verum, quia impossibile est quod aliquid
<pb n="vol. 3, p. 352"/>
<lb/>non renitatur suo contrario. In synderesi autem sunt universalia principia
<lb/>iuris naturalis; unde oportet quod remurmuret omni ei quod contra ius naturale
<lb/>fit. Sed tamen istud murmur est actus naturae. In daemonibus enim voluntas
<lb/>perversa repugnat, secundum quam claudunt suas virtutes inspectivas ab omni
<lb/>consideratione, ut dicit Dionysius.
<lb/>Ad quartum dicendum, quod quamvis isti actus in se boni sint, non tamen bene
<lb/>fiunt: quia coacte et non ex electione bonum quodcumque operantur.
<lb/>Ad quintum dicendum, quod quidam dicunt, quod eorum culpa et poena crescere
<lb/>potest usque ad diem iudicii. Sed hoc non videtur verum: quia cum non sint
<lb/>in statu viae, sicut non in bonum, ita nec in peius mutari possunt. Unde dicendum,
<lb/>quod eorum culpa vel superbia dicitur crescere, non quantum ad intensionem
<lb/>malitiae, sed quantum ad multiplicitatem actus. Poena etiam essentialis
<lb/>non crescit, sed accidentalis, quae est ex multitudine damnatorum, sicut est
<lb/>etiam de praemio bonorum Angelorum.
<pb n="vol. 3, p. 354"/>
<lb/><hi rend="bold">QUAESTIO 2</hi>
<lb/>Deinde quaeritur de cognitione daemonum; et circa hoc quaeruntur duo:
<lb/>1. Utrum daemones vigeant acumine scientiae; 2. De divinatione quae per
<lb/>eos fit.
<lb/>ARTICULUS 1
<lb/><hi rend="bold">Utrum daemones sint acutae scientiae.</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod daemones non sint acuti scientia, sicut in littera dicitur. Sicut
<lb/>enim dicit Dionysius: «Malum daemonis est furor irrationalis,
<lb/>amens concupiscentia, et phantasia proterva». Haec autem omnia habitudinem
<lb/>cognitionis important. Ergo videtur quod scientiae acumine non polleant.
<lb/>2. Praeterea, secundum philosophos natura substantiarum intellectivarum perficitur
<lb/>intellectu et voluntate. Sed sicut voluntas perficitur per appetitum boni,
<lb/>ita intellectus per cognitionem veri. Cum ergo voluntas eorum non possit in
<lb/>bonum, videtur quod nec intellectus in verum.
<lb/>3. Praeterea, revelatio supernorum spirituum fit per illuminationem. Sed daemones
<lb/>cum sint in perpetuis tenebris, illuminari non possunt. Ergo nec aliqua
<lb/>cognoscere possunt revelatione bonorum Angelorum.
<lb/>4. Praeterea, cognitio per experientiam longi temporis est accipientis scientiam
<lb/>a rebus; quia ex multis memoriis fit unum experimentum, ut in principio Metaphysicae
<lb/>dicitur; memoria vero a sensu oritur. Angeli autem cognitio non est
<lb/>ex rebus accepta. Ergo per experientiam longi temporis cognitionis acumen
<lb/>non habent.
<lb/>SED CONTRA est quod in littera auctoritatibus sanctorum probatur: quod etiam
<lb/>eorum nomen ostendit, quia daemones dicuntur quasi sapientes. Item Dionysius
<lb/>dicit: data autem angelica dona nequaquam mutata esse dicimus,
<lb/>sed manere integra et splendidissima. Sed inter alia attributa naturalia
<lb/>Angelorum unum fuit perspicacitas intelligentiae. Ergo hoc adhuc in eis manet.
<pb n="vol. 3, p. 356"/>
<lb/><hi rend="bold">Solutio</hi>
<lb/>Respondeo dicendum, quod cum peccatum non tollat naturam, sed tantum diminuat
<lb/>habilitatem ad bonum, secundum quod facit magis a gratia distare, oportet
<lb/>in daemonibus lumen intellectuale perspicuum remanere, quia natura eorum
<lb/>intellectualis est. Cognitio autem eorum de rebus est duplex. Quaedam enim
<lb/>sunt quorum cognitio per causas naturales vel signa haberi nondum potest; et
<lb/>talia non nisi revelatione supernorum spirituum cognoscunt. Quaedam vero
<lb/>sunt quorum cognitio per naturam haberi potest; et hoc dupliciter: vel per causas
<lb/>determinatas ad effectus naturales; et talia cognoscunt per subtilitatem
<lb/>naturae suae, inquantum in eis resplendent similitudines totius ordinis universi;
<lb/>vel per aliqua signa, ex quibus ut in pluribus potest alicuius cognitio haberi,
<lb/>sicut medici prognosticantur de sanitate vel de morte; et talia cognoscunt per
<lb/>experientiam temporum, secundum quod talibus signis pluries tales effectus
<lb/>concurrerunt.
<lb/>AD OBIECTA
<lb/>Ad primum ergo dicendum, quod furor et concupiscentia et phantasia non sunt in
<lb/>daemonibus proprie, sed metaphorice, cum pertineant ad sensitivam partem,
<lb/>quae non est in Angelis. Omnis enim defectus animae qui in nobis accidit, vel est
<lb/>ex phantasia quantum ad cognitionem, cuius proprium est falsitas, secundum
<lb/>Philosophum, vel ex passionibus irascibilis et concupiscibilis
<lb/>quantum ad affectionem: et ideo voluntas daemonum inordinate detestans
<lb/>et appetens aliquid, dicitur furor et concupiscentia; et intellectus suus deordinatus,
<lb/>dicitur phantasia. Haec autem deordinatio intellectus est ex prava voluntate:
<lb/>et ideo dicitur phantasia proterva, quia protervus est qui pertinaciter
<lb/>verum impugnat. Irrationalitas autem et amentia, furor et concupiscentia
<lb/>important obliquitatem voluntatis a recto iudicio intellectus vel rationis; et
<lb/>ignorantiam non speculationis, sed electionis, secundum quam omnis malus est
<lb/>ignorans.
<lb/>Ad secundum dicendum, quod voluntas est domina sui actus magis quam intellectus,
<lb/>qui ipsa rei veritate compellitur; et ideo secundum actum voluntatis
<lb/>homo dicitur malus vel bonus, quia actus voluntatis est actus hominis, quasi in
<lb/>eius potestate existens; non autem secundum actum intellectus, cuius ipse non
<lb/>est Dominus.
<lb/>Ad tertium dicendum, quod revelatio supremorum spirituum facta daemonibus,
<lb/>non est per modum illuminationis, ita quod lumen intellectuale daemonis vigoretur
<lb/>per applicationem claritatis luminis angelici, sed per modum locutionis;
<lb/>ita quod sibi exponuntur cognoscibilia quaedam per modum quo prius non
<lb/>exponebantur, sicut infra patebit, dist. 11.
<pb n="vol. 3, p. 358"/>
<lb/>Ad quartum dicendum, quod quamvis cognitionem a rebus non accipiat daemon,
<lb/>tamen acuitur eius scientia per longitudinem temporis: per speciem enim
<lb/>rei quam habet innatam cognoscit rem, et ea quae in re sunt; sed antequam
<lb/>determinetur causa contingens, et praecipue ad utrumlibet, non est in ea effectus
<lb/>eius, unde non potest in ipsa cognosci; qui tamen, cognita ipsa, cognoscitur
<lb/>quando iam ad effectum determinata est.
<lb/>ARTICULUS 2
<lb/><hi rend="bold">Utrum per daemones possit fieri divinatio.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod per daemones divinatio fieri non possit. Praenuntiatio enim
<lb/>futurorum, divinitatis est signum: unde dicitur Isaiae 41, 23: «Ventura quoque
<lb/>annuntietis, et dicemus, quod dii estis». Sed daemones sunt omnino divinitatis
<lb/>expertes. Ergo per eos divinatio de futuris fieri non potest.
<lb/>2. Praeterea, bonorum prophetarum est veritatem de futuris praedicere, ut dicitur
<lb/>Hierem. 28, quod iste est Propheta quem misit Dominus, cuius verbum evenit.
<lb/>Si ergo homines virtute daemonum vera de futuris divinando praenuntiant,
<lb/>videtur quod qui per revelationem daemonum prophetant, veri Prophetae
<lb/>dicendi sint.
<lb/>3. Praeterea, non est cognitio rei nisi per speciem eius. Sed species eventus
<lb/>futuri non potest per daemonem in anima fieri, nisi daemon species causaret.
<lb/>Ergo videtur quod per ipsum divinatio fieri non possit.
<lb/>4. Praeterea, mentem hominis nullus formare potest, nisi solus Deus, ut
<lb/>Augustinus in littera dicit. Sed non potest cognitio alicuius accipi nisi mens alicuius
<lb/>aliquo lumine formetur. Ergo videtur quod per daemones praecognitio
<lb/>futurorum accipi non possit.
<lb/>5. Sed contra, in daemonibus est potentior virtus intellectiva quam in hominibus.
<lb/>Sed homo potest alteri denuntiare quod scit futurum. Ergo et daemones.
<lb/>Sciunt autem quaedam futura, cum etiam quorumdam futurorum cognitio ab
<lb/>hominibus habeatur, ut ab astrologis et medicis. Ergo per daemones divinatio
<lb/>fieri potest.
<pb n="vol. 3, p. 360"/>
<lb/>6. Praeterea, quando anima retrahitur a motibus exterioribus circa corpus, ut
<lb/>in somno, quorumdam futurorum praecognitionem accipit: non enim omnino
<lb/>negandum est divinationem fieri in somniis, ut dicit Philosophus.
<lb/>Sed daemones circa regimen corporis non occupantur. Ergo videtur quod
<lb/>futurorum cognitionem et habere, et aliis conferre possint.
<lb/><hi rend="bold">Solutio</hi>
<lb/>Respondeo dicendum, quod futurorum quaedam sunt determinata in suis causis,
<lb/>quaedam vero non habent causas determinatas, sicut quae sunt ad utrumlibet.
<lb/>Quilibet autem effectus, secundum quod in causa sua determinatur, in ea
<lb/>potest cognosci. Si enim determinatur in ea ut ex qua necessario contingat, certitudinarie
<lb/>cognoscetur; sicut sunt ea quae circa motum caeli accidunt, ut ortus
<lb/>et occasus, et eclipses, et coniunctiones luminarium: quae omnia multo melius
<lb/>daemones sciunt per species causarum innatas, quam astrologus per artem. Si
<lb/>autem determinentur in causis ut ex quibus frequenter contingant, cum potestate
<lb/>tamen deficiendi in minori parte propter impedimentum ex parte agentis, vel
<lb/>ex parte recipientis actionem; eorum praecognitio non certitudinalis, sed
<lb/>coniecturalis haberi potest; et hoc modo astrologus praedicit quaedam futura
<lb/>quae consequuntur ex motibus caeli in istis inferioribus, quae tamen impediri
<lb/>possunt propter defectum inferiorum causarum; et haec praecognitio tanto
<lb/>magis ad certitudinem accedit, quanto ad unum effectum plures causae concurrentes
<lb/>cognoscuntur, et quanto virtus causae melius scitur; unde daemones subtilissimi
<lb/>sunt in talium futurorum praecognitione. Sed ea quae non habent causas
<lb/>determinatas, ut quae sunt ad utrumlibet, vel in minori parte, non possunt
<lb/>cognosci in causis suis, sed in seipsis tantum, ut praesentia sunt:
<lb/>unde eorum praecognitio solius Dei est, cui ab aeterno praesentia sunt, et cui
<lb/>Deus revelare voluerit: et talium futurorum cognitionem nec homines nec daemones
<lb/>habere possunt, nisi revelatione supernorum spirituum. Ea vero quae
<lb/>ipsi daemones praecognoscunt, revelare possunt, non quidem obiiciendo se animae
<pb n="vol. 3, p. 362"/>
<lb/>sicut in speculum, in quo videntur quae in speculo relucent, ut quidam
<lb/>dicunt: quia anima humana, ad minus secundum statum viae, non videt ea quae
<lb/>sunt a materia separata, nisi quatenus ex phantasmatibus in eorum cognitionem
<lb/>venit. Nec iterum species quae sunt in intellectu angelico, sunt proportionatae
<lb/>intellectui humano, cum multo simpliciores sint, et universaliores. Unde
<lb/>sicut species quae sunt in intellectu imaginatio non potest comprehendere, nec
<lb/>sensus species quae sunt in imaginatione; ita nec intellectus humanus, secundum
<lb/>statum viae, species quae sunt in intellectu angelico. Sed Angelus bonus
<lb/>vel malus aliter ea quae cognoscit, revelare potest, scilicet per applicationem
<lb/>luminis sui ad phantasmata, sicut applicatur lumen intellectus agentis, ut ex eis
<lb/>quaedam intentiones in intellectu eliciantur; et quanto lumen fuerit fortius et
<lb/>perfectius, tanto plures et certiores cognitiones elicientur. Et ideo ex phantasmatibus
<lb/>illustratis lumine angelico resultat aliquorum cognitio in intellectu
<lb/>possibili hominis, ad quam eliciendam illustratio intellectus agentis humani
<lb/>non sufficeret, cum lumen eius sit debilius lumine Angeli.
<lb/>AD OBIECTA
<lb/>Ad primum ergo dicendum, quod futura secundum quod habent determinationem
<lb/>in causis suis, accedunt ad rationem praesentium, inquantum iam quodammodo
<lb/>sunt determinata in causis suis: et ideo eorum praecognitio non proprie
<lb/>dicitur divinatio; ut quando medicus praedicit sanitatem futuram, et astrologus
<lb/>eclipsim vel pluviam, et aliquod huiusmodi; nisi forte apud eum quem latet
<lb/>ordo causae ad causatum: unde in illis quae omnibus nota sunt, nullus dicit
<lb/>divinationem esse, ut solem oriri cras; sed divinatio proprie est eorum quae
<lb/>causas determinatas non habent: haec enim praecognoscere, solius Dei est, a
<lb/>cuius actus usurpatione, divini vocantur qui futuris praenuntiandis intendunt.
<lb/>Ad secundum dicendum, quod falsi prophetae distinguuntur a veris quantum ad
<lb/>tria ad minus. Primo quantum ad revelationis auctorem: quia boni prophetae
<lb/>futura praedicunt divino lumine, mediantibus bonis Angelis inspirati; sed falsi
<lb/>prophetae vel sequuntur spiritum suum, nihil videntes, sed mendacia confingentes,
<lb/>vel per revelationem immundi spiritus. Secundo quantum ad intentionem
<lb/>praenuntiationis: quia falsorum prophetarum finis est aliquod lucrum temporale;
<lb/>unde dicitur Ezech. 13, 19: «Violant me ad populum meum propter pugillum
<lb/>hordei et fragmen panis»; vel saltem ipsius daemonis revelantis intentio perversa
<lb/>est, qui deceptionem intendit: sed prophetarum bonorum tota intentio in rectum
<pb n="vol. 3, p. 364"/>
<lb/>finem ordinatur. Tertio quantum ad certitudinem praenuntiatorum: quia
<lb/>bonorum prophetia innititur divinae praescientiae, quae omnium futurorum
<lb/>eventus intuetur; sed praenuntiatio malorum prophetarum innititur praescientiae
<lb/>daemonum, quae coniecturalis est.
<lb/>Ad tertium dicendum, quod daemon potest aliquod ignotum manifestare sine
<lb/>causatione novae speciei, dupliciter: aut ex speciebus in imaginatione servatis,
<lb/>diversimode compositis et divisis, et fortiori lumine illustratis, alias intentiones
<lb/>eliciendo: aut etiam novas species in imaginatione formando, secundum aliquam
<lb/>transmutationem organi corporalis.
<lb/>Ad quartum dicendum, quod solus Deus format mentem hominis iustificando;
<lb/>non tamen solus immediate intellectuali lumine illustrat; nisi intelligatur de
<lb/>lumine connaturali, quod a solo Deo est.
<lb/>Ad quintum dicendum, quod astrologi non possunt praenuntiare eventus, nisi
<lb/>quia reducuntur ad motum caeli sicut ad causam, vel per se sicut transmutationes
<lb/>quae accidunt in corporalibus, ut tempestates et sterilitates et pestilentias,
<lb/>et huiusmodi; quae tamen impediri possunt fortioribus motibus supervenientibus,
<lb/>ut dicit Philosophus in lib. de Som. et Vig.: vel per accidens sicut ad transmutationem
<lb/>corporis disponitur animus ad aliquos actus magis quam ad alios,
<lb/>sicut ex naturali complexione quidam sunt proni ad luxuriam vel ad iram, et
<lb/>huiusmodi; non tamen talis dispositio corporis animae necessitatem inducit.
<lb/>Unde in his quae ex libero arbitrio dependent, maxime eorum iudicia falluntur.
<lb/>Similiter etiam medici ex signis exterius apparentibus causas inferiores cognoscunt
<lb/>ex quibus sequitur sanitas vel mors, vel semper, vel in maiori parte. Et
<lb/>haec omnia daemones praecognoscere possunt. Non autem omnia futura
<lb/>sunt talia.
<lb/>Ad sextum dicendum, quod divinationes, etiam quae in somniis sunt, reducuntur
<lb/>in aliqua signa vel causas naturales. Hoc autem contingit dupliciter. Uno modo
<lb/>in his quorum causa est in ipso somniante; et hoc contingit dupliciter: vel ita
<lb/>quod ipsum somnium est causa eventus futuri, sicut quando quis propter hoc
<lb/>quod in somno videt, movetur ad aliquid faciendum; vel est signum futuri cuius
<lb/>causa in ipso est, sicut quando quis somniat se comedere dulcia, significatur,
<lb/>quod phlegma dulce in eo Dominetur: ex quo medicus potest aliquem eventum
<lb/>futurum coniicere vel morbi vel salutis. Si autem neutro modo se habeat, tunc
<lb/>non est nisi per accidens, sicut contingit per accidens me cogitante de adventu
<lb/>alicuius, illum venire.Alio modo in his quae causam habent extra somniantem;
<lb/>et in his eventus frequenter rei somniatae se habet ad somnium ut per accidens;
<pb n="vol. 3, p. 366"/>
<lb/>quandoque tamen somnium est signum eventus futuri. Hoc autem contingit
<lb/>dupliciter. Uno modo ex parte illa qua cognitionem a corpore accipit, inquantum
<lb/>imprimitur in ipsum virtus corporis caelestis: ex motibus enim corporum
<lb/>caelestium relinquuntur quaedam impressiones et motus, quae sunt signa
<lb/>motuum caelestium in corporibus inferioribus: et secundum quod isti motus
<lb/>perveniunt ad imaginationem, figurantur imagines illorum effectuum ad quos
<lb/>disponunt motus caelestes, secundum similitudinem magis vel minus expressam,
<lb/>secundum quod virtus imprimens est fortior vel debilior, et secundum quod virtus
<lb/>recipiens est magis disposita vel minus, et magis quieta ab aliis occupationibus:
<lb/>et propter hoc huiusmodi sentiuntur in dormiendo, quia anima vacat ab
<lb/>exterioribus motibus, et praecipue in nocte, et circa horam digestionis completae:
<lb/>et per hunc modum quaedam animalia praecognoscunt quaedam futura,
<lb/>secundum quod est necessarium ad eorum sustentationem; sicut pisces tempestatem
<lb/>futuram motibus suis praenuntiant, dum de loco ad locum moventur; et
<lb/>similiter etiam in formicis, et multis aliis animalibus, ut ad sensum patet, quorum
<lb/>imaginationes sunt magis quietae quam humanae propter multiplices
<lb/>motus rationis. Alio modo secundum quod anima cognitionem accipit ex
<lb/>influentia luminis substantiae separatae, vel Dei vel Angeli, cui vehementius
<lb/>coniungitur quanto magis ab occupatione corporis cessat: et propter hoc revelationes
<lb/>in somniis fiunt, et in illis praecipue quorum anima corporis affectionibus
<lb/>non subditur: et quanto eorum imaginatio magis obedit intellectui, tanto
<lb/>figurantur in ea expressiores similitudines; et propter hoc virtutes morales multum
<lb/>faciunt ad scientiam, et praecipue virtus castitatis, ut dicit Commentator in
<lb/>7 Physic.: castitas enim praecipue inter virtutes morales corpus
<lb/>animae obediens reddit.
<pb n="vol. 3, p. 368"/>
<lb/><hi rend="bold">QUAESTIO 3</hi>
<lb/>Deinde quaeritur de virtute daemonum in operando;et circa hoc quaeruntur
<lb/>duo: 1. Utrum possint aliquos veros effectus operari in materia corporali;
<lb/>2. Utrum eorum auxilio et consilio uti liceat.
<lb/>ARTICULUS 1
<lb/><hi rend="bold">Utrum daemones possint inducere in materia corporali</hi>
<lb/><hi rend="bold">verum effectum corporalem.</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod daemones verum effectum corporalem inducere nequeant.
<lb/>Quia dicitur 2 Thessal. 2, quod antichristus veniet in signis mendacibus. Sed
<lb/>tunc maximam potestatem daemones habebunt. Ergo videtur quod nullo modo
<lb/>possint aliquem effectum verum inducere.
<lb/>2. Praeterea, id quod datum est in manifestationem et confirmationem fidei,
<lb/>non debet concedi fidei adversariis. Sed operatio signorum data est ad confirmationem
<lb/>fidei, ut habetur marci ult.: «Illi autem profecti praedicaverunt ubique
<lb/>domino cooperante, et sermonem confirmante sequentibus signis». Ergo
<lb/>videtur quod non subsit potestati daemonum miracula facere.
<lb/>3. Praeterea, omnis alteratio reducitur in motum localem, ut in 8 Physic.,
<lb/>probatur, quorum primus est motus caeli. Sed daemones motum
<lb/>caeli variare non possunt: quia hoc solius Dei est, ut Dionysius dicit.
<lb/>Ergo videtur quod nullam transmutationem in corporibus inferioribus
<lb/>facere possint de forma in formam.
<lb/>4. Praeterea, id quod subiacet virtuti corporali, non habet virtutem imprimendi
<lb/>in corpora. Sed daemones subduntur virtutibus stellarum; unde etiam malefici
<lb/>constellationes determinatas observant ad invocandum daemones. Ergo videtur
<lb/>quod non habeant virtutem imprimendi in corpora.
<lb/>5. Praeterea, daemones non operantur nisi per modum artis. Sed ars non potest
<lb/>dare formam substantialem; unde dicitur in cap. de numeris: «Sciant auctores
<lb/>alchimiae, species transformari non posse». Ergo nec daemones formas substantiales
<lb/>inducere possunt.
<lb/>SED CONTRA est quod dicitur Exodi 7, quod magi Pharaonis virtute daemonum
<lb/>operantes, virgas in serpentes verterunt.
<lb/>Praeterea, fortius agit in id quod minus est forte. Sed virtus daemonis est fortior
<lb/>virtute corporali. Ergo possunt corpora transmutare propria virtute.
<pb n="vol. 3, p. 370"/>
<lb/><hi rend="bold">Solutio</hi>
<lb/>Respondeo dicendum, quod circa hoc potest esse duplex error. Unus fuit gentilium,
<lb/>qui credebant daemones, quorum virtute magi operabantur, deos esse; et
<lb/>ita per modum creationis posse novos effectus producere: et iste est secundus
<lb/>modus quem ponit in littera Magister. Alius est Avicennae, qui ponit quod materia
<lb/>corporalis multo fortius obedit conceptioni substantiae separatae, quam
<lb/>qualitatibus contrariis agentibus in natura: quia agentia naturalia sunt tantum
<lb/>disponentia ad formam quae est ex influentia substantiae separatae. Unde ad
<lb/>conceptionem substantiae separatae, etiam praeter ordinem motus caeli, sequitur
<lb/>aliquis effectus in inferioribus. Et ponit exemplum de anima humana, ad
<lb/>cuius conceptionem totum corpus movetur vel in libidinem ad imaginationem
<lb/>mulieris amatae, vel ad cadendum ex imaginatione et timore casus; et hic est
<lb/>primus modus qui tangitur in littera, quod materia corporalis deserviat daemonibus
<lb/>ad nutum.
<lb/>Huic autem positioni contradicitur et a philosophis et a theologis. A philosophis
<lb/>quidem: quia dicunt quod motus caeli est instrumentum intelligentiae
<lb/>moventis; unde non nisi eo mediante potest provenire effectus in inferioribus ab
<lb/>intelligentia. A theologis etiam contra dicitur; quia formae corporales non sunt
<lb/>ex influentia daemonum, sed ex influentia Dei, qui eas in potentia materiae
<lb/>posuit, et educere in actum potest sine adminiculo alicuius inferioris agentis,
<lb/>secundum quod in actum educuntur secundum cursum naturae ex determinatis
<lb/>agentibus naturalibus. Unde huius positionis est falsum fundamentum.
<lb/>Et ideo dicendum, quod daemones virtute propria nullam formam in materiam
<lb/>influere possunt, nec accidentalem nec substantialem; nec reducere eam in
<lb/>actum, nisi adminiculo proprii agentis naturalis: sicut enim artifex non propria
<lb/>virtute, sed virtute ignis appositi calefacit; ita daemones ad determinata passiva
<lb/>possunt coniungere activa, ut sequatur effectus ex causis quidem naturalibus,
<lb/>sed praeter consuetum cursum naturae, propter multitudinem et vehementiam
<lb/>virtutis activae rerum aggregatarum, et propter habilitatem passivorum: et
<lb/>ideo effectus qui non sunt in potestate alicuius virtutis activae naturalis, producere
<lb/>non possunt, ut suscitare mortuum, vel aliquid huiusmodi, secundum veritatem;
<lb/>sed in praestigiis tantum, ut infra dicetur.
<pb n="vol. 3, p. 372"/>
<lb/>AD OBIECTA
<lb/>Ad primum ergo dicendum, quod tempore antichristi aliqua vera miracula fient
<lb/>virtute daemonum, permissione divina, in illis tamen ad quae virtus daemonis
<lb/>se extendit; tamen dicuntur omnia mendacia ex parte finis, quia ad decipiendum
<lb/>sunt.
<lb/>Ad secundum dicendum, quod signa facta per bonos possunt distingui ab illis
<lb/>quae per malos fiunt, tripliciter ad minus. Primo ex efficacia virtutis operantis:
<lb/>quia signa facta per bonos virtute divina, fiunt in illis etiam ad quae virtus activa
<lb/>naturae se nullo modo extendit, sicut suscitare mortuos, et huiusmodi; quae
<lb/>daemones secundum veritatem facere non possunt, sed in praestigiis tantum,
<lb/>quae diu durare non possunt. Secundo ex utilitate signorum: quia signa per
<lb/>bonos facta, sunt de rebus utilibus, ut in curatione infirmitatum, et huiusmodi;
<lb/>signa autem per malos facta, sunt in rebus nocivis vel vanis, sicut quod volant
<lb/>in aere, vel reddunt membra hominum stupida, et huiusmodi: et hanc differentiam
<lb/>assignat beatus Petrus in itinerario clementis. Tertia differentia est quantum
<lb/>ad finem: quia signa bonorum ordinantur ad aedificationem fidei et bonorum
<lb/>morum; sed signa malorum sunt in manifestum nocumentum fidei et honestatis.
<lb/>Et quantum ad modum differunt: quia boni operantur miracula per invocationem
<lb/>divini nominis pie et reverenter; sed mali quibusdam deliramentis,
<lb/>sicut quod incidunt se cultris, et huiusmodi turpia faciunt. Et ita signa per
<lb/>bonos facta, manifeste possunt discerni ab his quae virtute daemonum fiunt.
<lb/>Ad tertium dicendum, quod talem alterationem praecedit aliquis motus localis,
<lb/>inquantum virtutes activas colligunt, et determinatis passivis apponunt; sed
<lb/>talis motus localis non reducitur in motum caelestem, quia non est secundum
<lb/>aliquam virtutem moventem naturalem, sed inquantum obedit virtuti daemonis
<lb/>ad motum localem; quod est virtute naturae suae, quae supra corpora potest:
<lb/>non quidem ut aliquam formam influat, sed ut localiter moveat: quia motus
<lb/>localis non est secundum acquisitionem alicuius quod in re sit quae movetur,
<lb/>quia locus est extrinsecus locato.
<lb/>Ad quartum dicendum, quod corpora caelestia non habent aliquam impressionem
<lb/>in daemones, ut eis subdantur; sed ideo advocati sub certa constellatione
<lb/>veniunt, quia sciunt virtutem illius constellationis iuvare ad effectum qui requiritur;
<lb/>vel propter hoc ut homines inducantur ad venerandum aliquod numen in
<lb/>stellis, ex quo idolatriae ritus procedit.
<pb n="vol. 3, p. 374"/>
<lb/>Ad quintum dicendum, quod ars virtute sua non potest formam substantialem
<lb/>conferre, quod tamen potest virtute naturalis agentis; sicut patet in hoc quod
<lb/>per artem inducitur forma ignis in lignis. Sed quaedam formae substantiales
<lb/>sunt quas nullo modo ars inducere potest, quia propria activa et passiva invenire
<lb/>non potest, sed in his potest aliquid simile facere; sicut alchimistae faciunt
<lb/>aliquid simile auro quantum ad accidentia exteriora; sed tamen non faciunt
<lb/>verum aurum: quia forma substantialis auri non est per calorem ignis quo
<lb/>utuntur alchimistae, sed per calorem solis in loco determinato, ubi viget virtus
<lb/>mineralis: et ideo tale aurum non habet operationem consequentem speciem; et
<lb/>similiter in aliis quae eorum operatione fiunt.
<lb/>ARTICULUS 2
<lb/><hi rend="bold">Utrum uti auxilio daemonis ad effectus corporales sit malum.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod uti auxilio daemonum in talibus operationibus non sit malum.
<lb/>Ipse enim Paulus Corinthium fornicarium tradidit Satanae in interitum carnis,
<lb/>ut dicitur 1 Corinth. 5. Sed in hoc non dicitur peccasse. Ergo uti licet obsequio
<lb/>daemonum.
<lb/>2. Praeterea, licet auxilium accipere etiam a peccatoribus, ut eleemosynam, vel
<lb/>aliquid huiusmodi. Sed in daemonibus non est invenire nisi naturam, quae bona
<lb/>est, et peccatum. Ergo videtur quod auxilio eorum uti liceat.
<lb/>3. Praeterea, Deus contulit virtutes verbis et rebus. Sed virtute quorumdam verborum
<lb/>et rerum daemones advocantur, et quasi compelluntur. Ergo videtur
<lb/>quod eorum auxilio uti liceat.
<lb/>4. Praeterea, id quod vergit in aliquam utilitatem et nulli derogat, non videtur
<lb/>esse peccatum. Sed per invocationes daemonum frequenter multa utilia fiunt,
<lb/>sicut patet in inventione rerum amissarum. Ergo videtur quod in talibus uti
<lb/>liceat eorum auxilio.
<lb/>SED CONTRA, deuter. 18, praecepit Dominus omnes incantatores et maleficos
<lb/>interfici. Mors autem corporalis non infligitur sine gravi peccato. Ergo videtur
<lb/>quod graviter peccant qui talibus intendunt.
<lb/>Praeterea, Augustinus dicit, omnes divinationes esse fugiendas et cavendas.
<lb/>Ergo etc..
<pb n="vol. 3, p. 376"/>
<lb/><hi rend="bold">Solutio</hi>
<lb/>Respondeo dicendum, quod ea quae sunt supra facultatem humanam et naturae,
<lb/>a solo Deo requirenda sunt; et ideo sicut graviter peccat qui illud quod est
<lb/>Dei, creaturae impendit per idolatriae cultum; ita graviter peccant qui ea quae
<lb/>a Deo expetenda sunt, auxilio daemonum implorant: et huiusmodi est vaticinatio
<lb/>de futuro; unde dicitur Isai. 8, 19:« Numquid non populus a Deo suo requiret?»
<lb/>et similiter etiam in aliis operibus magicis; in quibus complementum
<lb/>operis ex virtute daemonum expectatur: in his enim omnibus est apostasia a
<lb/>fide per pactum initum cum daemone, vel verbotenus, si invocatio intersit, vel
<lb/>facto aliquo, etiam si sacrificia desint: non enim potest homo duobus dominis
<lb/>servire, ut dicitur Matth. 6.
<lb/>AD OBIECTA
<lb/>Ad primum ergo dicendum, quod Paulus et quidam alii sancti leguntur aliqua
<lb/>per daemones fecisse, non pacto cum eis inito, sed sicut virtutem divinam in eis
<lb/>exercentes; sicut et iam potestatum caelestium officium dicitur daemones
<lb/>arcere.
<lb/>Ad secundum dicendum, quod peccatores, quamdiu in hac vita vivunt, possunt
<lb/>fieri membra Christi, quantumcumque videantur in malitia obstinati; et ideo ex
<lb/>caritate diligendi sunt, et ab eis beneficia recipi possunt et impendi, dummodo
<lb/>contra caritatem non sint: sed postquam a corpore in damnationem decedunt,
<lb/>idem est iudicium de eis et de daemonibus.
<lb/>Ad tertium dicendum, quod non est credendum aliquibus virtutibus corporalibus
<lb/>daemones subiacere; et ideo non coguntur invocationibus et factis quibusdam
<lb/>maleficis, nisi inquantum per hoc cum eis foedus initur, secundum quod
<lb/>dicitur Isai. 28, 15: «Percussimus foedus cum morte, et cum inferno fecimus
<lb/>pactum».
<lb/>Ad quartum dicendum, quod nulla utilitas esse potest pro qua aliquid faciendum
<lb/>sit quod in Dei vergat iniuriam: quod contingit quando illud quod ipsius
<lb/>est, non ab ipso quaeritur, sed cum eius adversario foedus initur.
<pb n="vol. 3, p. 378"/>
<lb/><hi rend="bold">EXPOSITIO TEXTUS</hi>
<lb/>«Boni vero arbitrium multo liberius habent post confirmationem quam ante».
<lb/>Sed contra, liberum arbitrium est quod cogi non potest. Sed negationes non
<lb/>recipiunt magis et minus. Ergo nec liberum arbitrium.
<lb/>Ad quod dicendum, quod quamvis negatio, secundum illud quod est, magis vel
<lb/>minus non recipiat; tamen dicitur intendi et remitti, quatenus habet causam in
<lb/>subiecto; sicut qui caret substantia oculi, magis dicitur caecus quam ille cuius
<lb/>visus dicitur ab humore aliquo impeditus ad pupillam confluente: et ideo dici
<lb/>potest libertas arbitrii maior et minor, secundum modum naturae in qua est.
<lb/>«Occulta quaedam semina in corporeis huius mundi elementis latent». Per
<lb/>haec semina intelliguntur virtutes activae existentes in rebus ex virtute caelesti,
<lb/>et ex qualitatibus activis et passivis: quia semen in 2 Phys., computatur
<lb/>inter causas activas.
<pb n="vol. 3, p. 388"/>
<lb/><hi rend="bold">IN SECUNDUM SENTENTIARUM, DISTINCTIO 8</hi>
<lb/><hi rend="bold">DIVISIO TEXTUS</hi>
<lb/>Hic determinat Magister de Angelis bonis et malis, quantum ad corporum
<lb/>assumptionem; et dividitur in partes duas: in prima determinat de eis quantum
<lb/>ad assumptionem corporum; secundo quantum ad impressionem in nos, ibi:
<lb/>«Illud etiam consideratione dignum videtur, utrum daemones... Hominum substantialiter
<lb/>intrent corpora». Prima dividitur in partes duas: in prima determinat
<lb/>de apparitione Angelorum in corporalibus formis, utrum sit per corpus
<lb/>assumptum, vel naturaliter unitum; in secunda determinat de apparitione divina,
<lb/>ibi: «Nec dubitandum est, Deum in corporalibus formis apparuisse hominibus».
<lb/>Ubi duo facit: primo dicit, Deum apparuisse in corporalibus formis;
<lb/>secundo ostendit Deum nunquam in sua essentia visibiliter apparuisse, ibi:
<lb/>«Ceterum haec velut nimis profunda atque obscura, linquentes, illud indubitanter
<lb/>teneamus, quod Deus in specie essentiae suae nunquam mortalibus apparuit».
<lb/>Circa primum duo facit: primo ostendit, Deum in visibilibus formis apparuisse;
<lb/>secundo inquirit dictae apparitionis modum, ibi: «Sed ubi Deus hominibus
<lb/>in corporalibus imaginibus apparuisse asserit, perplexam quaestionem
<lb/>proponit».
<pb n="vol. 3, p. 390"/>
<lb/><hi rend="bold">UAESTIO 1</hi>
<lb/>Hic sex quaeruntur: 1. Utrum Angeli habeant corpora naturaliter unita; 2. Si
<lb/>non habeant, utrum assumant; 3. Si sic, qualiter sibi corpora assumant;
<lb/>4. Quas operationes per ea exerceant; 5. Qualiter in nos imprimere possint;
<lb/>6. Quomodo Deus in formis corporalibus appareat.
<lb/>ARTICULUS 1
<lb/><hi rend="bold">Utrum Angeli habeant corpora unita.</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod Angeli corpora unita habeant. Augustinus enim in lib. De civ.
<lb/>Dei, inducit verba Apuleii definientis daemones sic: Daemones sunt
<lb/>genere animalia, animo passiva, mente rationalia, corpore aerea, tempore
<lb/>aeterna: nec hanc definitionem improbat. Ergo videtur quod habeant corpora
<lb/>aerea naturaliter unita.
<lb/>2. Praeterea, Gregorius dicit in homilia Epiphaniae, quod Iudaeis annuntiavit
<lb/>Christi incarnationem rationale animal, idest Angelus. Sed animal est compositum
<lb/>ex anima et corpore. Ergo videtur quod Angeli habeant corpora naturaliter
<lb/>unita.
<lb/>3. Praeterea, illud quod in se est incorporeum, respectu nullius potest corporeum
<lb/>dici: quia haec praedicatio est absoluta: quod enim absolute album est,
<lb/>respectu nullius est nigrum. Sed secundum Damascenum, et
<lb/>Gregorium, Angeli in comparatione Dei corporei sunt.
<lb/>Ergo in se incorporei non sunt.
<lb/>4. Praeterea, nobilius est quod in se habet vitam et alteri confert, quam quod
<lb/>alterum non vivificat, quamvis in seipso vivat. Sed vita Angeli est nobilior quam
<lb/>animae. Ergo videtur quod multo fortius habeat corpus unitum quod vivificet
<lb/>quam anima.
<lb/>SED CONTRA est quod Dionysius dicit, quod Angeli sicut incorporales
<lb/>ita et immateriales intelliguntur.
<lb/>Praeterea, omnis substantia vivificans corpus naturaliter sibi unitum, habet
<lb/>potentias aliquas quae sunt actus alicuius partis corporis. Si ergo Angelus
<lb/>uniatur naturaliter corpori tamquam vivificans illud, oportet quod habeat
<lb/>potentias affixas organis, sicut sunt potentiae animae sensitivae et nutritivae,
<lb/>quae si in Angelo ponantur, non differret Angelus ab homine.
<pb n="vol. 3, p. 392"/>
<lb/><hi rend="bold">Solutio</hi>
<lb/>Respondeo dicendum, quod Angeli neque boni neque mali habent corpora naturaliter
<lb/>unita: hoc enim esse non potest, nisi essent formae illorum corporum vel
<lb/>saltem motores proportionati illis corporibus; et cum sint perfectioris naturae
<lb/>ipsis animabus, oporteret, quod corpora nobiliora haberent. Inter omnia autem
<lb/>corpora generabilia et corruptibilia est nobilissimum corpus humanum quasi
<lb/>maxime accedens ad similitudinem caelestis corporis propter aequalitatem
<lb/>complexionis; unde oporteret illa corpora esse corpora caelestia: et sic rediret
<lb/>error philosophorum ponentium, Angelos esse formas orbium et multiplicari
<lb/>secundum eorum numerum: quod tamen longe probabilius esset quam eos
<lb/>habere corpora aerea naturaliter unita quod videtur Augustinus dicere; quamvis
<lb/>dicatur hoc non nisi ex hypothesi eum dixisse, ut utentem positionibus
<lb/>Platonicorum, contra quos disputabat.
<lb/>AD OBIECTA
<lb/>Ad primum ergo dicendum, quod Apuleius falsum dixit, nec Augustinus contra
<lb/>hoc disputabat, quia pauca de Angelis asserere voluit.
<lb/>Ad secundum dicendum, quod secundum Dionysium proprietates
<lb/>animales et humanae dicuntur de Angelis per modum eminentiorem: quia
<lb/>quod habet natura inferior, habet et superior, nec eodem modo, sed eminentius;
<lb/>unde dicitur Angelus animal, non quia compositus ex anima et corpore, sed ex
<lb/>eo quod habet virtutem cognoscendi sensibilia, non tamen per modum sensibilem,
<lb/>sed intellectualem.
<lb/>Ad tertium dicendum, quod Angeli dicuntur corporei in comparatione ad Deum,
<lb/>quia conveniunt cum corporibus in quadam proprietate, quae est loco definiri,
<lb/>in quo corpora a Deo distant; non quod aliquo modo naturam corporalem
<lb/>habeant.
<lb/>Ad quartum dicendum, quod quanto aliquid habet esse vel vitam magis absolute,
<lb/>tanto nobilius est; et ideo cum omnis forma habeat esse in coniunctione ad
<lb/>materiam, nobilior est vita illius quod corpori non unitur quam id quod corporis
<lb/>forma est. Sed quod influit vitam per modum efficientis tantum, et non sicut
<lb/>forma coniuncta, hoc nobilius est. Sed hoc neque animae neque Angelo convenit,
<lb/>sed Deo tantum.
<pb n="vol. 3, p. 394"/>
<lb/>ARTICULUS 2
<lb/><hi rend="bold">Utrum Angeli assumant corpora.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR, quod Angeli corpora non assumant. Omnis enim assumptio terminatur
<lb/>ad aliquam unionem. Sed Angeli non possunt esse uniti corporibus. Ergo
<lb/>nec corpora assumere.
<lb/>2. Praeterea, sicut se habet spiritus unitus ad separationem, ita spiritus separatus
<lb/>ad unionem. Sed spiritus unitus, scilicet anima, non potest separari secundum
<lb/>suam voluntatem. Ergo nec spiritus separatus coniungitur corpori per
<lb/>assumptionem.
<lb/>3. Praeterea, si assumant corpora, hoc non est nisi propter eorum operationem;
<lb/>quia ad esse suum corporibus non egent nec quantum ad principium nec
<lb/>quantum ad finem; sicut animae rationales egent corporibus quantum ad principium,
<lb/>quia creantur in corpore; sed non quantum ad finem, quia remanent
<lb/>post corpus. Sed omnis virtus quanto magis est a corpore separata, tanto est
<lb/>fortior in operationibus suis, ut patet in anima rationali. Ergo videtur quod
<lb/>nullo modo corpora assumant.
<lb/>4. Praeterea, cum Angeli non possint esse formae corporum, ut dictum est, non
<lb/>possunt corporibus coniungi nisi sicut motor mobili. Sed hoc modo coniunguntur
<lb/>omni ei circa quod operantur. Ergo si hoc esset, corpus assumerent, quod
<lb/>non dicitur.
<lb/>5. Praeterea, quodcumque corpus assumit Angelus, in illo est. Sed omne corpus,
<lb/>cum sit indivisibile, plures partes habet, et quod primo et per se est in aliquo,
<lb/>est in qualibet parte eius, ut probatur in 6 Phys.: quia si esset in
<lb/>una parte tantum, non diceretur in toto esse nisi ratione partis. Cum ergo
<lb/>Angelus non possit esse in pluribus locis simul, ut in 1 dictum est, videtur quod
<lb/>corpus non assumat.
<lb/>SED CONTRA, illud quod per se incorporeum est videri non potest. Sed Angeli
<lb/>frequenter hominibus visibiliter apparuerunt, ut in Sacra Scriptura legitur. Cum
<lb/>ergo sint incorporei, ut dictum est, videtur quod corpus assumant.
<pb n="vol. 3, p. 396"/>
<lb/><hi rend="bold">Solutio</hi>
<lb/>Respondeo dicendum, quod hic est quorumdam error, dicentium Angelos nunquam
<lb/>corpus assumere, et omnia quaecumque de apparitionibus Angelorum
<lb/>Scriptura loquitur in praestigiis facta esse dicunt vel secundum visionem imaginariam.
<lb/>Sed quia sancti communiter dicunt, Angelos etiam corporali visione
<lb/>hominibus apparuisse, quibus scripturae textus concordare videtur, ideo absque
<lb/>dubio dicendum est, Angelos quandoque corpora assumere, in quibus ab hominibus
<lb/>videntur. Quod qualiter sit, videndum est. Cum enim natura spiritualis
<lb/>superior sit natura corporali, oportet quod natura corporalis sibi obediat: non
<lb/>autem quantum ad formarum susceptionem: quia prima inchoatio formarum in
<lb/>materia, secundum quod in ea dicuntur esse habilitates quaedam ad formam,
<lb/>est ab opere creatoris, sed eductio earum in actum est per virtutem agentium
<lb/>naturalium determinatorum: sed quantum ad motum localem, per quem nulla
<lb/>forma ponitur in re mota, obedit corpus virtuti spirituali; et secundum hoc quod
<lb/>virtus spiritualis movet aliquod corpus, coniungitur sibi sicut motor mobili. Sed
<lb/>ulterius quando Angelus hoc corpus motum format per modum in praecedentibus
<lb/>dictum, ut appareant in eo aliquae proprietates visibiles invisibilibus eius
<lb/>proprietatibus congruentes; tunc dicitur illud corpus assumere; unde quandoque
<lb/>apparent in figura hominis vel leonis, et huiusmodi, per quorum proprietates
<lb/>intelliguntur ipsae virtutes spirituales Angelorum.
<lb/>AD OBIECTA
<lb/>Ad primum ergo dicendum, quod talis assumptio terminatur ad aliquam unionem
<lb/>quae est motoris ad motum, ut nautae ad navem; non autem ut formae ad materiam.
<lb/>Ad secundum dicendum, quod spiritus coniunctus, scilicet anima, unitur corpori
<lb/>ad unum esse ut forma eius; et ideo non potest separari per voluntatem, sed
<lb/>per naturam, facta indispositione circa corpus. Sed spiritus separatus potest
<lb/>per voluntatem coniungi corpori non sicut forma, sed sicut instrumento; unde
<lb/>virtute naturae suae potest assumere et deponere illud quando vult, sicut et
<lb/>homo suum instrumentum.
<lb/>Ad tertium dicendum, quod virtus Angeli non impeditur per corpus assumptum:
<lb/>quia non assumitur ut materia proportionata formae, nec etiam iuvatur: sed
<lb/>tamen assumit ad consolationem eorum quibus apparet per instrumentum, ut ex
<lb/>visibilibus in invisibilium cognitionem manuducantur.
<pb n="vol. 3, p. 398"/>
<lb/>Ad quartum dicendum, quod ad assumptionem corporis non sufficit motus; sed
<lb/>oportet quod sit formatio, ut dictum est.
<lb/>Ad quintum dicendum, quod Angelus assumens corpus, est totus in qualibet eius
<lb/>parte, nec tamen est in pluribus locis: quia totum hoc quod uno motu movetur
<lb/>comparatur ad ipsum sicut unus locus indivisibilis: quia non est in loco nisi per
<lb/>operationem, ut in 1 lib. dictum est.
<lb/>ARTICULUS 3
<lb/><hi rend="bold">Utrum corpora assumpta ab Angelis</hi>
<lb/><hi rend="bold">habeant veram naturam quam ostendunt.</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod Angeli assumant corpora illa secundum veritatem, quae
<lb/>habent illam naturam quae videtur. Nuntios enim veritatis non decet aliqua fictio.
<lb/>Sed ostendere illud quod non est verum est quaedam fictio. Ergo videtur
<lb/>quod veram naturam habeant illarum rerum corpora assumpta.
<lb/>2. Praeterea, proprietates humanae non inveniuntur nisi in vero corpore humano.
<lb/>Sed huiusmodi apparitiones fiunt, secundum Dionysium,
<lb/>ut ex visibilium proprietatibus, de invisibilibus instruamur. Ergo videtur idem
<lb/>quod prius.
<lb/>3. Praeterea, non sunt eaedem proprietates diversorum ordinum. Sed assumptio
<lb/>corporalium figurarum est ad ostendendum invisibiles proprietates Angelorum.
<lb/>Ergo videtur quod non debeant in eadem figura apparere Angeli superiorum
<lb/>ordinum et inferiorum ordinum.
<lb/>4. Praeterea, quaeritur de qua materia assumant, et videtur quod non de aere.
<lb/>Corpus enim quod Angeli assumunt habet determinatam figuram et est distinctum
<lb/>ab aliis corporibus. Sed aer non est figurabilis nisi secundum figurationem
<lb/>corporis alterius, eo quod eum sit maxime humidum, minime suis terminis terminatur
<lb/>sed alienis; unde et una pars aeris alteri continuatur. Ergo videtur
<lb/>quod non assumant corpus aereum.
<lb/>5. Item videtur quod nec terrenum. Angeli enim apparentes statim disparent.
<lb/>Sed hoc non potest fieri in corpore grosso terrestri. Ergo non huiusmodi corpus
<lb/>assumunt.
<lb/>6. Praeterea, constat quod inter nos et caelum est ignis medius, qui est maxime
<lb/>activus in inferiora corpora. Si ergo de inferioribus elementis corpus assumerent,
<lb/>videtur quod quando in caelum ascendunt, corpora eorum cremarentur.
<pb n="vol. 3, p. 400"/>
<lb/>7. Praeterea, Dionysius dicit, quod inter alia corpora ignis maxime
<lb/>repraesentat proprietates spiritualium substantiarum. Sed propter eorum cognitionem
<lb/>fit corporum assumptio, ut dictum est. Ergo videtur quod semper de igne
<lb/>corpus assumant.
<lb/>8. Praeterea, corpus caeleste est nobilissimum corporum. Sed nobili motori
<lb/>debetur nobile mobile. Ergo videtur quod corpus quod ad motum assumunt, sit
<lb/>de natura quintae essentiae.
<lb/><hi rend="bold">Solutio</hi>
<lb/>Respondeo, quod qualitas corporis assumpti ab Angelis potest dupliciter inquiri:
<lb/>vel quantum ad veritatem naturae quam habet, vel quantum ad materiam de
<lb/>qua corpus assumit.Quantum ad primum dicendum est, quod corpus assumptum
<lb/>ab Angelo non habet veritatem illius naturae quae ostenditur; unde etsi aliquando
<lb/>Angelus bonus vel malus moveat corpus alicuius veri animalis, non
<lb/>dicitur proprie illud assumere; sicut non dicitur Angelus assumpsisse linguam
<lb/>asinae, per quam locutus est ad Balaam; nec daemon corpus hominis quem
<lb/>vexat; cuius ratio est, quia proprietates quae secundum veritatem sunt in aliquo
<lb/>corpore, ducunt in cognitionem principiorum subiecti, et non actu in cognitionem
<lb/>substantiae spiritualis; quae ductio est totus finis visibilium formationum
<lb/>secundum Dionysium. Unde quantum ad finem apparitionis, oportet ut sint illae
<lb/>proprietates secundum similitudinem tantum, ut non intelligatur illis subesse
<lb/>aliqua res, nisi Angelus; ut quasi corpus Angeli esse videatur, et proprietates
<lb/>eius sint proprietates Angeli.
<lb/>Si autem quaeratur de secundo, quale sit quantum ad materiam, dicendum est,
<lb/>quod materia corporis assumpti ab Angelo, potest considerari dupliciter: vel
<lb/>quantum ad principium assumptionis, vel quantum ad terminum.Si quantum ad
<lb/>principium, sic dico, sicut in littera dicitur, quod assumit de aere, propter hoc
<lb/>quia aer maxime transmutabilis est, et convertibilis in quaecumque; et huius
<lb/>signum est, quod quidam videntes corpus a daemone assumptum, scindere gladio
<lb/>vel perfodere volentes, id efficere non valuerunt, quia partes aeris divisi
<lb/>statim continuantur. Sed propter hoc quod aliquam figuram recipere possunt
<lb/>competentem Angelo apparenti, oportet quod quantum ad terminum assumptionis
<lb/>aer iste sit in aliquo inspissatus, et ad proprietatem terrae accedens, servata
<lb/>tamen aeris veritate: quod efficere possunt tum per motum localem congregando
<lb/>partes, tum etiam per semina in elementis respersa, ut prius dictum est.
<pb n="vol. 3, p. 402"/>
<lb/>AD OBIECTA
<lb/>Ad primum ergo dicendum, quod sicut in locutionibus metaphoricis non est falsitas,
<lb/>eo quod non proferuntur ad significandum res quibus nomina sunt imposita,
<lb/>sed magis illa in quibus dictarum rerum similitudines inveniuntur; ita
<lb/>etiam in apparitionibus Angelorum non est fictio, quia figurae illae non ostenduntur
<lb/>ad significandum esse naturale illius rei, sed proprietates Angeli.
<lb/>Ad secundum dicendum, quod quamvis verae proprietates hominis non sint nisi
<lb/>in corpore naturali, tamen similitudines illarum proprietatum in aliis esse possunt;
<lb/>et tales similitudines sufficiunt ad finem apparitionis.
<lb/>Ad tertium dicendum, quod secundum Dionysium, in eadem
<lb/>figura quandoque ostenditur superior et inferior Angelus; quia una res habet
<lb/>diversas proprietates, per quarum quasdam potest superiores repraesentare, et
<lb/>per alias inferiores. Praeter ea eaedem etiam proprietates sunt superiorum et
<lb/>inferiorum, quamvis diversimode, secundum Dionysium.
<lb/>Ad quartum dicendum, quod aer aliquo modo inspissatus, potest figurari, et ab
<lb/>alio aere distingui.
<lb/>Ad quintum dicendum, quod est aliquo modo terrestre, inquantum habet terrae
<lb/>proprietatem per condensationem; sed illa densitas subito dissolvitur remotis
<lb/>causis densitatis.
<lb/>Ad sextum dicendum, quod cum non assumant corpora nisi propter nos, non est
<lb/>probabile quod corpora assumpta in caelum empyreum deferant, neque eis
<lb/>utantur, nisi quatenus oportet ad operationes quas circa nos exercent.
<lb/>Ad septimum dicendum, quod in corporibus assumptis a bonis Angelis apparent
<lb/>proprietates ignis, praecipue quantum ad splendorem, sicut et proprietates
<lb/>hominis; non tamen oportet quod huiusmodi corpora materialiter de igne
<lb/>assumantur.
<lb/>Ad octavum dicendum, quod cum corpus caeli sit incorruptibile, non potest
<lb/>dividi nisi secundum imaginationem; nec etiam recipit peregrinas impressiones,
<lb/>unde ex eo non potest corpus Angeli formari.
<lb/>ARTICULUS 4
<lb/><hi rend="bold">Utrum Angeli possint comedere in corporibus assumptis.</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod Angeli in corporibus assumptis comedere possint.Legitur enim
<lb/>Gen. Cap. 18, quod Abraham Angelis sibi apparentibus cibos apposuerit. Sed
<lb/>ipse cognovit eos esse Angelos, quod ipsa collocutio cum eis habita ostendit.
<lb/>Ergo videtur quod comedere possint.
<pb n="vol. 3, p. 404"/>
<lb/>SED CONTRA hoc est quod expressissimum argumentum dominicae resurrectionis
<lb/>est ipsius Christi resurgentis comestio: unde dicitur Actuum 10, 40: «Dedit eum
<lb/>manifestum fieri non omni populo, sed testibus praeordinatis a Deo, nobis qui
<lb/>manducavimus et bibimus cum illo». Sed actus qui spiritui potest convenire,
<lb/>non est argumentum corporalis resurrectionis. Ergo Angeli corpora assumentes
<lb/>non vere comedunt.
<lb/><hi rend="bold">Quaestiuncula II</hi>
<lb/>Item, VIDETUR quod possint generare. Dicitur enim Genes. 6, 2: Videntes
<lb/>autem filii Dei filias hominum quod essent pulchrae, acceperunt sibi uxores ex
<lb/>omnibus quas elegerant»; et hoc iosephus exponit de daemonibus incubis. Ergo
<lb/>videtur quod generare possint.
<lb/>SED CONTRA est, quod completur generatio per virtutem formativam quae est in
<lb/>semine ex corpore vivo resoluto. Sed corpus assumptum a daemonibus et ab
<lb/>Angelis, non est vivum, ut dictum est. Ergo videtur quod generare non possint.
<lb/>2. Si dicatur, quod generant per hoc quod idem daemon succubus ad virum, est
<lb/>recipiens ab eo quod postmodum in mulierem transfundit, factus incubus ad
<lb/>eam; contra est, quod semen non habet virtutem generandi nisi quamdiu calor
<lb/>animae in eo retinetur, quem oportet exhalare per magnam distantiam delatum.
<lb/>Ergo videtur quod per istum modum generatio fieri non possit.
<lb/>Praeterea, si fieret generatio talis per modum istum, non esset nisi secundum
<lb/>virtutem illius seminis. Ergo ex hoc non sequeretur quod geniti essent maioris
<lb/>virtutis quam alii homines, ut innuitur ex his quae sequuntur ibi, 4: isti sunt
<lb/>potentes a saeculo viri famosi.
<lb/><hi rend="bold">Quaestiuncula III</hi>
<lb/>Item, VIDETUR quod possunt sentire. Assumunt enim corpora habentia diversa
<lb/>organa sensibilia.Sed hoc frustra esset, nisi per oculos viderent et per aures
<lb/>audirent. Ergo etc..
<lb/>SED CONTRA est quod sentire per organa corporalia est accipientis cognitionem
<lb/>a rebus: quod Angelis non convenit, ut dictum est. Ergo etc..
<lb/><hi rend="bold">Quaestiuncula IV</hi>
<lb/>Item, VIDETUR quod possint localiter moveri, per id quod legitur Tobiae 6, et
<lb/>deinceps de Angelo qui comitatus est Tobiam per multa terrarum spatia.
<pb n="vol. 3, p. 406"/>
<lb/>SED CONTRA est, quia quod coniungitur alicui solum ut motor, si in se sit immobile,
<lb/>non movetur ad motum eius, sicut patet in motoribus orbium, secundum
<lb/>philosophos. Sed Angelus, inquantum in se est, est substantia spiritualis immobilis.
<lb/>Ergo videtur quod ad motum corporis, cui sicut motor tantum coniungitur,
<lb/>non moveatur.
<lb/><hi rend="bold">Quaestiuncula V</hi>
<lb/>Item, VIDETUR quod loquantur, ex multis Scripturae locis, quae frequenter eos
<lb/>hominibus locutos commemorat.
<lb/>SED CONTRA est, quia in omni locutione exprimuntur quaedam intentiones intellectae.
<lb/>Sed huiusmodi intentiones non possunt pervenire de intellectu ad vocem,
<lb/>nisi aliquo mediante quod est proportionatum ad huiusmodi suscipienda, sicut
<lb/>imaginatio humana. Ergo videtur quod per corpus inanimatum assumptum vel
<lb/>per corpus brutum loqui non possunt.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum, quod, ut praedictum est, Angeli corporibus assumptis
<lb/>vitam non influunt, sed tantum motum: et ideo considerandum est, quod omnes
<lb/>operationes quae sequuntur corpus vivum, inquantum vivum, non possunt Angelis
<lb/>in corporibus assumptis convenire; sed tantum illae quae consequuntur corpus
<lb/>mobile inquantum huiusmodi, ut movere, impellere, dividere et huiusmodi.
<lb/>AD OBIECTA
<lb/>Ad primum ergo dicendum, quod comedere secundum completam rationem sui,
<lb/>non dicit solum divisionem cibi et traiectionem in os; sed et istum actum procedere
<lb/>a virtute potente digerere et convertere in nutrimentum: et ideo Angeli non
<lb/>vere comederunt, sed fuit ibi vera divisio cibi, et traiectio in corpus assumptum;
<lb/>qui postmodum non est conversus in corpus illud, sed virtute Angeli aliqua dissolutus
<lb/>est in praeiacentem materiam. Christus autem vere comedit, quamvis
<lb/>cibus conversus non fuerit: quia illa decisio cibi fuit habentis virtutem nutritivam
<lb/>et conversivam.Abraham autem etsi in fine cognoverit eos esse Angelos,
<lb/>non tamen est inconveniens quod hoc eum in principio latuerit: vel si cognoverit,
<lb/>in alicuius mysterii commendationem eis cibos apposuit.
<pb n="vol. 3, p. 408"/>
<lb/><hi rend="bold">Solutio II</hi>
<lb/>Ad id quod secundo quaeritur, dicunt quidam, quod daemones in corporibus
<lb/>assumptis nullo modo generare possunt; nec per filios Dei Angelos incubos
<lb/>significari dicunt, sed filios seth, et per filias hominum eas quae de stirpe Cain
<lb/>descenderunt. Sed quia contrarium a multis dicitur, et quod multis videtur non
<lb/>potest omnino falsum esse, secundum Philosophum,
<lb/>ideo potest dici, quod per eorum actum completur generatio, inquantum
<lb/>semen humanum apponere possunt in loco convenienti ad materiam proportionatam,
<lb/>sicut etiam semina aliarum rerum colligere possunt ad complendum
<lb/>aliquos effectus, ut in praecedenti distinctione dictum est, ut attribuatur id
<lb/>tantum eis quod est motus localis, non autem ipsa generatio cuius principium
<lb/>non est virtus daemonis, aut corporis ab eo sumpti, sed virtus illius cuius semen
<lb/>fuit; unde et genitus non daemonis sed alicuius hominis filius est.
<lb/>AD OBIECTA
<lb/>Et sic patet responsio ad primum quod contra obiicitur.
<lb/>Ad secundum dicendum, quod cum hic daemones velocissime moveantur propter
<lb/>victoriam virtutis moventis super rem motam, possunt aliqua ponere ad conservationem
<lb/>seminis, ne calor vitalis evaporet.
<lb/>Ad tertium dicendum, quod daemones possunt scire virtutem seminis decisi ex
<lb/>dispositione eius a quo decisum est, et similiter mulierem proportionatam ad
<lb/>seminis illius susceptionem, et etiam constellationem iuvantem ad effectum corporalem,
<lb/>scilicet optimae complexionis in genito: quibus omnibus concurrentibus,
<lb/>possibile est genitos corpore magnos esse vel fortes.
<lb/><hi rend="bold">Solutio III</hi>
<lb/>Ad id quod tertio quaeritur, dicendum est, quod Angeli nullo modo vident per oculos corporis assumpti, quia haec est operatio potentiae corporis viventis; unde partes corporis assumpti non sunt organa sensibilia, sed similitudinem eorum habentia ad ostendendum Angelorum spirituales virtutes; unde Dionysius ex omnibus partibus humani corporis docet proprietates angelicas considerare; unde non frustra assumuntur.
<lb/><hi rend="bold">Solutio IV</hi>
<lb/>Ad id quod quarto quaeritur, dicendum est, quod moventur per accidens, motis
<lb/>corporibus in quibus sunt: quia definitive sunt in illis corporibus, ita quod non
<lb/>alibi. Deus autem non movetur ad motum alicuius corporis: quia ita est in uno
<lb/>quod etiam in alio: sicut anima non movetur per accidens ad motum manus sed
<pb n="vol. 3, p. 410"/>
<lb/>ad motum totius corporis. Similiter etiam motor orbis coniungitur orbi secundum
<lb/>philosophos, et non uni parti tantum; quamvis virtus eius primo appareat
<lb/>in parte dextera unde incipit motus, et ideo non movetur per accidens, quia
<lb/>totus orbis non movetur extra locum suum, nisi hoc modo quod sit in alio loco
<lb/>ratione et non subiecto.
<lb/><hi rend="bold">Solutio V</hi>
<lb/>Ad id quod quinto quaeritur dicendum, quod loqui proprie est per formationem
<lb/>vocum ex percussione aeris respirati, determinatis organis, ad exprimendum
<lb/>aliquem intellectum; et ideo locutio corporalis Angelis convenire non potest in
<lb/>corporibus assumptis, secundum completam significationem, cum non habeant
<lb/>vera organa corporalia; sed est aliqua similitudo locutionis, inquantum intelligunt,
<lb/>et intellectum exprimunt quibusdam sonis, qui proprie non sunt voces sed
<lb/>similitudines vocum; sicut etiam quaedam animalia non respirantia dicuntur
<lb/>vocare, et etiam quaedam instrumenta, ut dicit Philosophus.
<lb/>Intentiones autem intellectae ab Angelo efficiuntur in illis sonis non eaedem
<lb/>numero sed secundum similitudinem significationis per motus determinatos ab
<lb/>intellectu, sicut similitudo artis efficitur in materia, ut domus.
<lb/>ARTICULUS 5
<lb/><hi rend="bold">Utrum daemones possint esse intra corpora hominum.</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod daemones intra corpora hominum esse non possint. Dicit enim
<lb/>Glossa super illud Habac. 2, 20: «Dominus in templo sancto suo», quod daemones
<lb/>simulacris exterius praesidere possunt, non autem interius adesse. Ergo
<lb/>multo minus intra humana corpora.
<lb/>2. Praeterea, duo spiritus creati non possunt esse in eodem loco, ut in primo
<lb/>dictum est. Sed anima est in qualibet parte corporis. Ergo videtur quod in nulla
<lb/>parte eius possit esse daemon.
<lb/>3. Praeterea, secundum Damascenum, Angelus est ubi
<lb/>operatur. Sed sicut operatur in corpore, ita etiam habet aliquam operationem
<lb/>circa animam. Ergo sicut intra animam non est, ita nec intra corpus.
<pb n="vol. 3, p. 412"/>
<lb/>4. Praeterea, videtur quod in sensus corporales imprimere non possit praestigiis
<lb/>deludendo. Illa enim forma quae videtur oportet quod sit alicubi. Sed non
<lb/>potest esse tantum in sensu: quia sensus non habet aliquam speciem nisi a
<lb/>rebus acceptam: nec iterum potest esse in re quae videtur sic quod mulier
<lb/>videatur equa: quia duae formae substantiales non possunt esse in eodem; et
<lb/>praeterea res illa videretur talis ab omnibus: nec iterum in aere circumstante
<lb/>qui susceptibilis figurae non est, nec semper unus et idem circa rem illam
<lb/>manet, praecipue quando movetur. Ergo videtur quod huiusmodi ludificationes
<lb/>per daemones fieri non possint.
<lb/>5. Sed contra, videtur quod etiam in animam illabi possunt. Quia ea quae sunt
<lb/>in corde, nullus scire potest, nisi cordis intima penetret. Sed daemones sciunt
<lb/>cogitationes malas peccatorum: quas apud Deum accusant, et ex quibus occasionem
<lb/>tentandi sumunt. Ergo videtur quod animae illabantur.
<lb/>6. Praeterea, ipsi immittunt malas cogitationes, ut dicitur in Psalm. 79, 49:
<lb/>«Immissiones per Angelos malos». Ergo videtur quod intellectum penetrare
<lb/>possint.
<lb/>7. Praeterea, ipsi etiam dicuntur incentores malorum. Sed incendere pertinet ad
<lb/>affectum cuius est amare. Ergo videtur quod etiam in voluntatem nostram
<lb/>imprimere possint et eam intrare.
<lb/><hi rend="bold">Solutio</hi>
<lb/>Respondeo dicendum, quod Angeli boni et mali ex virtute naturae suae habent
<lb/>potestatem transmutandi corpora nostra sicut etiam alia corpora naturalia; et
<lb/>quia ubi operantur ibi sunt, ideo nostris corporibus illabuntur, et per consequens
<lb/>etiam impressionem habent in potentias affixas organis, quarum operationes
<lb/>immutantur ad immutationem organorum, sicut est sensus, imaginationis,
<lb/>et huiusmodi; sic etiam per accidens eorum operatio resultat in intellectum,
<lb/>cuius obiectum est phantasia, sicut color visus, ut dicitur in 3 de Anima. Sed
<lb/>tamen hoc non provenit usque ad voluntatem: quia voluntas neque quantum ad
<lb/>actum neque quantum ad obiectum dependet ex organo corporali: quia obiectum
<lb/>suum ab intellectu accipit secundum quod intellectus apprehendit aliquid
<lb/>in ratione boni.
<lb/>AD OBIECTA
<lb/>Ad primum ergo dicendum, quod daemon dicitur non intus adesse simulacro
<lb/>quasi virtus coniuncta, ita quod ex daemone et simulacro fiat unum, sicut idolatrae
<lb/>putabant aliquod numen in imaginibus corporalibus esse.
<pb n="vol. 3, p. 414"/>
<lb/>Ad secundum dicendum, quod anima non est in corpore sicut
<lb/>in loco, sed sicut forma in materia; et ideo non est unius rationis operatio quam anima in corpus
<lb/>efficit, et daemon; unde sine confusione operationum utrumque simul in eadem
<lb/>corporis parte esse potest.
<lb/>Ad tertium dicendum, quod esse intra aliquid, est esse intra terminos eius.
<lb/>Corpus autem habet terminos duplicis rationis, scilicet quantitatis et essentiae;
<lb/>et ideo Angelus operans intra terminos corporalis quantitatis, corpori illabitur;
<lb/>non autem ita quod sit intra terminos essentiae suae, nec sicut pars, nec sicut
<lb/>virtus dans esse: quia esse est per creationem a Deo. Substantia autem spiritualis
<lb/>non habet terminos quantitatis, sed tantum essentiae; et ideo in ipsam
<lb/>non intrat nisi ille qui dat esse, scilicet Deus creator, qui habet intrinsecam
<lb/>essentiae operationem; aliae autem perfectiones sunt superadditae ad essentiam;
<lb/>unde Angelus illuminans non dicitur esse in Angelo et in anima, sed
<lb/>extrinsecus aliquid operari.
<lb/>Ad quartum dicendum, quod formae quae videntur in istis praestigiis, non sunt
<lb/>nisi in sensu.Hoc autem potest dupliciter contingere per daemonum operationem.
<lb/>Uno modo ut species quae sunt in imaginatione servatae operatione daemonum
<lb/>ad organa sensuum fluant, sicut contingit in somno; et ideo quando
<lb/>illae species contingunt organa sensus exterioris, videntur ac si essent res praesentes
<lb/>extra, et actu sentirentur. Alius modus potest esse ex immutatione organorum,
<lb/>quibus immutatis, fallitur sensus iudicium, sicut in eo qui habet gustum
<lb/>corruptum, cui omnia videntur amara. Hoc autem facere possunt virtute quarumdam
<lb/>rerum naturalium, sicut ad vaporationem cuiusdam fumi trabes domus
<lb/>videntur serpentes, et multa experimenta huiusmodi inveniuntur.
<lb/>Ad quintum dicendum, quod cogitationes cordium scire solius Dei est. Possunt
<lb/>tamen Angeli aliquas earum coniicere ex signis corporalibus exterioribus, scilicet
<lb/>ex immutatione vultus, sicut dicitur: «In vultu legitur hominis secreta voluntas»:
<lb/>et ex motu cordis, sicut per qualitatem pulsus etiam a medicis passiones
<lb/>animae cognoscuntur.
<lb/>Ad sextum dicendum, quod mali Angeli cogitationes immittunt, ut prius dictum
<lb/>est, illustrando phantasmata, ut secundum diversas eorum compositiones possint
<lb/>novae intentiones ab eis accipi. Non tamen intellectus cogitur eas accipere:
<lb/>quia praeter obiectum et potentiam cognoscentem, exigitur ad actualem cognitionem
<lb/>intentio cognoscentis vel per sensum vel per intellectum. Sed boni
<lb/>Angeli etiam directe in intellectum imprimere possunt: quia, secundum
<lb/>Augustinum, operantur in intelligentias nostras miris quibusdam
<lb/>modis. Hoc autem est inquantum lumen intellectus agentis nostri
<pb n="vol. 3, p. 416"/>
<lb/>confortatur per intellectuale lumen ipsorum. Sed hoc daemonibus non competit:
<lb/>quia quamvis naturale lumen eorum sit efficacius quam lumen intellectus
<lb/>nostri, tamen lumine gratiae non sunt perfecti, sed tenebris culpae obumbrati;
<lb/>et ideo non intendunt iudicium rationis nostrae rectificare per conformationem
<lb/>intellectualis luminis, sed aliqua nobis ostendere ex quibus decipiamur, quod
<lb/>faciunt phantasmata illustrando.
<lb/>Ad septimum dicendum, quod daemones dicuntur incentores, inquantum faciunt
<lb/>fervere sanguinem; et sic anima ad concupiscendum disponitur, sicut etiam quidam
<lb/>cibi libidinem provocant. In voluntatem autem imprimere solius Dei est,
<lb/>quod est propter libertatem voluntatis, quae est domina sui actus, et non cogitur
<lb/>ab obiecto, sicut intellectus cogitur demonstratione. Unde patet ex praedictis
<lb/>quod daemones imprimunt in phantasiam, sed Angeli etiam in intellectum;
<lb/>Deus autem solus in voluntatem.
<lb/>ARTICULUS 6
<lb/><hi rend="bold">Utrum Deus apparuerit in figuris corporalibus.</hi>
<lb/><hi rend="bold">Ad sextum sic proceditur.</hi>
<lb/>1. VIDETUR quod ipse Deus in corporalibus figuris non apparuerit. Huiusmodi
<lb/>enim apparitiones factae patribus in Prophetis, factae sunt mediantibus Angelis,
<lb/>quorum etiam dispositione lex tradita est, ut dicitur Act. 7, et ad Hebr. 2. Sed ille
<lb/>apparet qui immediate revelationem facit. Ergo videtur quod in huiusmodi formis
<lb/>corporalibus Deus non apparuerit.
<lb/>2. Praeterea, Angelus apparens visibiliter assumit corpus in quo videtur. Sed
<lb/>Deus nunquam assumpsit corpus, nisi in unitate personae. Ergo videtur, quod
<lb/>ipse in corporalibus figuris non videatur.
<lb/>3. Praeterea, Angelus qui apparet in aliquo corpore, est in eo in quo prius non
<lb/>fuerat. Sed in illis creaturis in quibus apparere dicitur Deus non est nisi sicut
<lb/>prius fuerat, scilicet per essentiam, praesentiam; et potentiam. Ergo videtur
<lb/>quod ipse non apparebat.
<lb/>4. Praeterea, si ipse Deus apparuerit, ergo videtur quod missio visibilis facta
<lb/>fuerit in veteri testamento, sicut etiam in novo, quod a sanctis negatur.
<pb n="vol. 3, p. 418"/>
<lb/>SED CONTRA est, quod dicitur Exod. 20, 3, ubi Dominus loquitur ad populum
<lb/>dicens: «Non erunt tibi alii dii praeter me»; et frequenter etiam invenitur: «Ego
<lb/>Dominus». Ergo videtur quod ipsemet Deus apparuerit.
<lb/>Praeterea, Isai. 6, 1, dicitur: «Vidi Dominum sedentem super solium excelsum
<lb/>et elevatum», quod non potest convenire nisi ipsi Deo. Ergo videtur, quod ipsum
<lb/>Deum viderit.
<lb/><hi rend="bold">Solutio</hi>
<lb/>Respondeo dicendum, quod Deus secundum essentiam suam corporalibus oculis
<lb/>nunquam videri potest nec etiam intellectu nisi a beatis, sed in corporalibus
<lb/>formis hominibus apparuit. Haec autem apparitio facta est ministerio
<lb/>Angelorum, ut dicit Augustinus in lib. de Trinitate: quia divinae illuminationes
<lb/>non veniunt in nos nisi mediante caelesti hierarchia, ut dicit Dionysius.
<lb/>Unde in omnibus illis apparitionibus corporalibus corpus formatum est et
<lb/>assumptum et motum ab Angelo; sed tamen in corpore assumpto per Angelum
<lb/>dicitur apparere Angelus, et aliquando Deus. Formatio enim et apparitio corporis
<lb/>assumpti, ut dictum est, fit ad ostendendas proprietates spiritualium substantiarum.
<lb/>Quandoque enim Angelus, qui immediate illuminat hominem, vult
<lb/>instruere eum de propria virtute quam ipse habet; et tunc in corpore illo exprimit
<lb/>similitudines suae virtutis; et sic dicitur ille inferior Angelus apparere.
<lb/>Aliquando autem vult instruere hominem de virtute divina, vel etiam superioris
<lb/>Angeli, per quam operatur; et tunc format corpus assumptum ad exprimendam
<lb/>eminentiam divinae maiestatis vel etiam proprietates superioris Angeli; et tunc
<lb/>dicitur Deus apparere vel ille superior Angelus; et hoc etiam Gregorius dicit in
<lb/>Glossa Exodi 3 assignans causam quare Angelus qui
<lb/>loquebatur Moysi, quandoque vocatur Angelus, quandoque Dominus.
<lb/>AD OBIECTA
<lb/>Et per hoc patet responsio ad primum: quia non dicitur apparere ille Angelus
<lb/>qui immediate corpus format, sed Deus, cuius proprietates in figura ostensi
<lb/>corporis significantur.
<lb/>Et similiter ad secundum: quia quamvis Angelus corpus formet vel moveat, non
<lb/>tamen ipse apparere dicitur, ratione iam dicta, sed Deus.
<lb/>Ad tertium dicendum, quod Deus erat in illis creaturis novo modo, sicut signatum
<lb/>in signo.
<lb/>Ad quartum dicendum, quod immissio visibilis divinae personae differt ab
<lb/>apparitione, de qua differentia dictum est, in 1, dist. 16.
<pb n="vol. 3, p. 420"/>
<lb/><hi rend="bold">EXPOSITIO TEXTUS</hi>
<lb/>«Ad patiendum humor et humus; ad faciendum aer et ignis aptitudinem
<lb/>habent». Videtur hoc esse falsum: quia in aqua dominatur qualitas activa, scilicet
<lb/>frigidum; et ita videtur magis esse activa quam aer in quo dominatur qualitas
<lb/>passiva, scilicet humidum. Et dicendum, quod ista obiectio procedit, considerata
<lb/>actione et passione secundum qualitates activas et passivas. Sed aliter
<lb/>est, si consideretur secundum formas substantiales quae sunt prima principia
<lb/>actionis; quanto enim aliquid est magis subtile, magis est activum, quia plus
<lb/>habet de forma; et grossum est magis passivum, quia plus habet de materia.
<lb/>«Sed ubi Deum hominibus in corporalibus imaginibus apparuisse asserit, perplexam
<lb/>quaestionem proponit». Hic movetur quaestio habens tres partes secundum
<lb/>tres modos quibus potest divina apparitio aestimari. Unus modus est ut
<lb/>aliqua nova creatura creetur ad hoc quod in ea Deus appareat, et hoc verum
<lb/>est si per creationem intelligatur formatio corporis facta per ministerium
<lb/>Angelorum. Secundus modus est ut Angeli corpora naturaliter unita diversimode
<lb/>transforment ad exprimendum diversas similitudines. Tertius modus est ut
<lb/>supra corpora quae habent, alia grossiora assumant, quasi indumenta quibus
<lb/>induantur: et utrumque istorum falsum est, quia supponit Angelos habere corpora
<lb/>naturaliter unita.
<lb/>«Visibile enim quidquam non est quod non sit mutabile». Istud absolute verum
<lb/>est, si intelligatur de visu exteriori: quia omne visibile est corpus naturale, et
<lb/>omne corpus naturale est mobile vel secundum locum vel alio modo.
<lb/>«Daemones per energicam operationem non credimus substantialiter illabi animae».
<lb/>Energia dicitur ab en quod est in, et ergia, quod est labor, et geos, quod
<lb/>est terra et convenit his qui interius terrestri et melanchonico humore laborant:
<lb/>quia tales usu rationis privantur; ideo energumeni etiam dicuntur illi qui interius
<lb/>a daemone possidentur.
<pb n="vol. 3, p. 430"/>
<lb/><hi rend="bold">IN SECUNDUM SENTENTIARUM, DISTINCTIO 9</hi>
<lb/><hi rend="bold">DIVISIO TEXTUS</hi>
<lb/>Determinatis his quae pertinent ad statum creationis Angelorum, et ad distinctionem
<lb/>eorum per conversionem et aversionem, hic determinat ea quae pertinent
<lb/>ad dignitatem bonorum; et dividitur in partes duas: in prima determinat de
<lb/>distinctione ordinum; in secunda determinat quosdam actus qui sequuntur ordines
<lb/>distinctos, 10 dist.: «Hic etiam investigandum est, utrum omnes illi caelestes
<lb/>spiritus ad exteriora nuntianda mittantur». Prima in duas: in prima determinat
<lb/>ordinum Angelorum distinctionem; in secunda ostendit quomodo homines assumuntur
<lb/>ad ordines Angelorum, ibi: «Est notandum quod decimus ordo legitur de
<lb/>hominibus restaurandus». Prima in tres: in prima ostendit ordinum distinctionem;
<lb/>in secunda distinctionis principium quantum ad durationem, ibi: «Iam
<lb/>nunc inquirere restat, utrum et isti ordines a creationis initio ita fuerint distincti»;
<lb/>in tertia distinctionis modum quantum ad aequalitatem, ibi: «Praeterea considerari
<lb/>oportet utrum omnes Angeli eiusdem ordinis aequales sint». Circa primum
<lb/>tria facit: primo ponit ordinum distinctionem; secundo assignat distinctionis
<lb/>rationem, ibi: «Hic considerandum est quid appelletur ordo»; tertio assignat
<lb/>causam nominationis ipsorum, ibi: «Haec nomina non propter se, sed propter
<lb/>nos eis data sunt»; et circa hoc duo facit: primo determinat veritatem; secundo
<lb/>excludit obiectionem, ibi: «Sed oritur hic quaestio talis».
<lb/>«Notandum est etiam, quod decimus ordo legitur de hominibus reparandus».
<lb/>Hic ostendit quomodo homines ad Angelorum ordines assumuntur; et circa hoc
<lb/>duo facit: primo ostendit per quem modum assumuntur, utrum ad unum ordinem
<lb/>decimum, vel ad omnes novem; secundo ostendit eorum qui assumuntur
<lb/>numerum, ibi: «Non enim iuxta numerum eorum qui ceciderunt, sed eorum qui
<lb/>permanserunt, homines ad beatitudinem admittuntur»; ubi duo facit: primo
<lb/>ostendit veritatem; secundo excludit contrarietatem, ibi: «A quibusdam tamen
<lb/>putatur quod homines reparentur iuxta numerum Angelorum qui ceciderunt».
<pb n="vol. 3, p. 432"/>
<lb/><hi rend="bold">QUAESTIO 1</hi>
<lb/>Hic quaeruntur octo: 1 Quid sit hierarchia; 2. De actibus hierarchiae;
<lb/>3. De distinctione hierarchiarum et ordinum; 4. De nominatione ordinum
<lb/>distinctorum; 5. De distinctione vel aequalitate personarum in uno ordine existentium;
<lb/>6. De generatione hierarchiarum; 7. De principio ordinum;
<lb/>8. De eorum restauratione per homines facta.
<lb/>ARTICULUS 1
<lb/><hi rend="bold">Utrum definitio hierarchiae data a Dionysio, sit conveniens.</hi>
<lb/><hi rend="bold">Ad primum sic proceditur.</hi>
<lb/>Et ponitur definitio Dionysii in 4 cap. cael. Hierar.: «Hierarchia est divinus
<lb/>ordo et scientia et actio, deiforme, quantum possibile est, similans, ad inditas ei
<lb/>divinitus illuminationes proportionabiliter in Dei similitudinem conscendens».
<lb/>1. VIDETUR autem quod sit incompetens. Quia definitio nihil superfluum debet
<lb/>continere. Sed ipse alibi definiens hierarchiam dicit: «Hierarchia est ad Deum,
<lb/>quantum possibile est, unitas et similitudo». Cum ergo in praeassignata
<lb/>descriptione praeter divinam similitudinem multa ponantur, videtur quod sint
<lb/>superflua.
<lb/>2. Praeterea, pars non debet poni in definitione totius, ad minus sicut genus.
<lb/>Sed ordo est pars hierarchiae, cum unaquaeque hierarchia tres ordines contineat.
<lb/>Ergo videtur inconvenienter dicere: «Hierarchia est ordo».
<lb/>3. Praeterea, in Angelis non tantum est ordo secundum scientiam, sed etiam
<lb/>secundum alia dona et naturalia et gratuita; quae omnia excellentius sunt in
<lb/>superioribus quam in inferioribus. Ergo sicut ponit scientiam, debuit alia dona
<lb/>ponere.
<lb/>4. Praeterea, actio pertinet ad ministrantes. Sed hierarchia est communis
<lb/>ministrantibus et assistentibus. Ergo videtur quod describat commune per
<lb/>proprium; quod est contra artem definitionum.
<lb/>5. Praeterea, idem non potest poni in diversis generibus non subalternatim
<lb/>positis. Ergo videtur, cum scientia et actio et ordo non subalternentur invicem,
<lb/>quod inconvenienter assignantur hierarchiae tamquam genera in praedicta
<lb/>descriptione.
<pb n="vol. 3, p. 434"/>
<lb/>6. Praeterea, in divinis personis non est ordo scientiae et actionis, cum sit una
<lb/>scientia et actio trium. Hoc autem pertinet ad rationem hierarchiae, quod sit
<lb/>ordo scientiae et actionis. Ergo videtur quod non similet deiforme.
<lb/>7. Praeterea, idem est deiformitas et similitudo divina. Ergo videtur esse verborum
<lb/>inculcatio, cum dicit: «In divinam similitudinem ascendens», postquam
<lb/>dixerat: «Deiforme similans».
<lb/><hi rend="bold">Solutio</hi>
<lb/>Respondeo dicendum, quod hierarchia dicitur quasi sacer principatus a «hieron»,
<lb/>quod est sacrum, et «archon», quod est princeps. In omni autem principatu
<lb/>requiritur gradus potestatis et finis; unde in sacro principatu oportet huiusmodi
<lb/>sacra et divina esse: et ideo, sicut in principatu saeculari finis est ut
<lb/>subiecta multitudo pacifice disponatur ad bonum intentum a principe, sicut
<lb/>patet in exercitu, qui, secundum Philosophum, ordinatur
<lb/>ad bonum ducis sicut ad finem ultimum; ita oportet quod in sacro principatu
<lb/>finis sit assimilatio ad Deum. Hunc autem finem non est possibile Angelos consequi
<lb/>nisi per ordinatam actionem, ad quam exigitur ordinata potestas et scientia
<lb/>dirigens: et ideo in definitione hierarchiae ponitur ordo, in quo exprimitur
<lb/>gradus potestatis, et scientia sicut dirigens, et actio sicut ad finem inducens, et
<lb/>Dei similitudo sicut finis intentus.
<lb/>AD OBIECTA
<lb/>Ad primum ergo dicendum, quod finis est causa causarum: et ideo definitio
<lb/>quae sumitur ex fine, formalior est inter omnes definitiones, et medium demonstrans
<lb/>eas; et ideo illa descriptio hierarchiae: «Est ad Deum unitas et similitudo»,
<lb/>est sicut definitio quae est medium demonstrationis. Haec autem,
<lb/>«Hierarchia est ordo, scientia, et actio», si nihil addatur, est quasi demonstrationis
<lb/>conclusio, quia includit essentialia principia hierarchiae; unde Dionysius
<lb/>eam ex praedicta concludit. Sed illa quae posita est, perfecta est, quia comprehendit
<lb/>utrumque; unde est quasi demonstratio positione differens.
<lb/>Ad secundum dicendum, quod ordo potest sumi dupliciter: vel secundum quod
<lb/>nominat unum gradum tantum, sicut qui sunt unius gradus, dicuntur unius ordinis;
<lb/>et sic ordo est pars hierarchiae: vel secundum quod nominat relationem
<lb/>quae est inter diversos gradus, ut ordo dicatur ipsa ordinatio; et sic sumitur
<lb/>quasi abstracte, et sic ponitur in definitione hierarchiae; primo autem modo
<lb/>sumitur concretive, ut dicatur ordo unus gradus ordinatus.
<pb n="vol. 3, p. 436"/>
<lb/>Ad tertium dicendum, quod sicut anima in corpore quemdam effectum inducit
<lb/>immediate in omnibus membris, ut esse, inquantum est forma corporis, alium
<lb/>autem inducit in uno membro mediante alio, ut motum: ita etiam Deus in omnibus
<lb/>ordinibus caelestis hierarchiae immediate inducit vitam naturae, gratiae et
<lb/>gloriae; sed ad executionem officiorum divinorum movet eos ordinate, per primos
<lb/>medios, et per medios ultimos: et ideo non ponitur natura vel gratia vel
<lb/>gloria in definitione hierarchiae, sed scientia, velut dirigens actionem in divinis officiis.
<lb/>Ad quartum dicendum, quod actio circa nos exercita, est propria ministrantium,
<lb/>quae non ponitur in definitione hierarchiae; sed actio cognitionis, prout significat
<lb/>transfusionem percepti luminis a Deo ex uno in alium, communis est
<lb/>omnibus.
<lb/>Ad quintum dicendum, quod Dionysius non intendit ordinare definitionem, sed
<lb/>principia essentialia hierarchiae tangere: quorum aliquod est sicut materiale,
<lb/>per modum generis se habens, scilicet ordo; alia vero sunt sicut formalia complentia
<lb/>rationem hierarchiae per modum differentiae; quorum primum est ipsa
<lb/>receptio divini luminis, quae in scientia importatur, quia scientia illa est secundum
<lb/>receptionem divini luminis; et secundum est eius transfusio in alterum,
<lb/>quam designat actio; et tertium est consecutio finis in Dei similitudinem; et sic
<lb/>patet quod semper sequens est formale respectu praecedentis. Unde si debet
<lb/>ordinate tradi definitio, potest sic dici, quod hierarchia est divinus ordo secundum
<lb/>scientiam et actionem etc..
<lb/>Ad sextum dicendum, quod secundum quosdam in divinis personis est quaedam
<lb/>hierarchia, quam dicunt supercaelestem, quae attenditur secundum ordinem
<lb/>naturae in personis divinis, quam assimilat hierarchia caelestis Angelorum et
<lb/>subcaelestis hominum. Sed hoc non est conveniens, nec secundum intentionem
<lb/>Dionysii: quia in divinis personis principatum ponere unius ad alterum, est
<lb/>haereticum; aut quod Pater purget Filium, vel illuminet vel perficiat, vel quod
<lb/>id quod Patris est, recipiatur in Filio inferiori modo: quae tamen requiruntur
<lb/>ad rationem hierarchiae, secundum intentionem Dionysii et secundum vocabuli
<lb/>significationem. Et ideo dicendum est aliter; scilicet quod, similat deiforme,
<lb/>inquantum per lumen perceptum divinae claritati assimilatur, non quidem per
<lb/>aequiparantiam, sed secundum suam proportionem: propter quod dicit:
<lb/>«Quantum possibile est». Omnis etiam perfectio creaturae est similitudo divinae
<lb/>bonitatis, licet quaedam sit expressior alia.
<pb n="vol. 3, p. 438"/>
<lb/>Ad septimum dicendum, quod alicui agenti vel imprimenti, potest aliquod recipiens
<lb/>assimilari dupliciter: vel secundum formam tantum; vel secundum formam
<lb/>et actionem; sicut aliquid illuminatur a sole, ut etiam alia illuminet ad
<lb/>similitudinem solis, sicut luna; et haec est assimilatio secundum convenientiam
<lb/>in forma et actione. Aliqua autem illuminantur ut in seipsis luceant, sed lumen
<lb/>in alterum non transfundant, ut terrestria colorata, quia color est aliquid lucis.
<lb/>Sic etiam assimilantur Angeli Deo in receptione divini luminis, et haec assimilatio
<lb/>ostenditur in hoc quod dicit: «Deiforme, inquantum possibile est, similans»,
<lb/>et etiam in transfusione eiusdem in alios; et hoc ostenditur cum dicitur:
<lb/>«Ad inditas illuminationes, idest secundum virtutem et regulam datarum illuminationum
<lb/>ascendens in Dei similitudinem», operando in alios secundum suam
<lb/>proportionem; et ideo nominat ascensum, quia in hoc est perfectio similitudinis,
<lb/>et omnium divinius est Dei cooperatores fieri, sicut ibidem dicit Dionysius:
<lb/>propter quod etiam philosophi posuerunt finem intelligentiarum moventium
<lb/>orbes (quem intendunt) assimilationem divinam in causando. Et sic patet quod
<lb/>prima similitudo respondet scientiae, sed secunda actioni.
<lb/>ARTICULUS 2
<lb/><hi rend="bold">Utrum unus Angelus purget alium.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod unus Angelus alium non purget. Purgatio enim non est nisi per
<lb/>gratiam. Sed solius Dei est dare gratiam. Ergo ipse solus purgat.
<lb/>2. Praeterea, purgatio non est nisi ab immunditia. Sed in Angelis bonis post
<lb/>casum malorum, nulla remansit immunditia. Ergo non est ibi purgatio.
<lb/>3. Item, videtur quod nec illuminatio unius per alterum fiat. Quia informare
<lb/>mentem est solius Dei, ut ait Augustinus. Sed illuminari non potest
<lb/>Angelus, nisi mens sua informetur. Ergo videtur quod unus Angelus alium non
<lb/>illuminet.
<lb/>4. Praeterea, sicut habetur Matth. 23, 10, «Magister vester unus est Christus»;
<lb/>ubi dicit Augustinus, quod ipse solus est qui interius docet. Sed illuminatio est
<lb/>per modum cuiusdam doctrinae. Ergo videtur quod solus Deus mentem Angeli
<lb/>illuminet.
<pb n="vol. 3, p. 440"/>
<lb/>5. Praeterea, omnes Angeli beatitudinem suam habent ex hoc quod immediate
<lb/>vident Deum. Sed Deus est sufficiens medium ad omnium cognitionem. Ergo
<lb/>videtur quod unus alium non illuminet.
<lb/>6. Praeterea, si unus illuminat alium, aut hoc facit creando novum lumen in
<lb/>mente eius, aut transmutando lumen a Deo receptum. Sed primum est haereticum,
<lb/>cum Angeli non sint creatores. Secundum autem videtur impossibile, nisi
<lb/>ponatur aliquod medium deferens, sicut in illuminatione corporali: quod ibi
<lb/>non est etiam facile fingere. Ergo videtur quod unus alium non illuminet.
<lb/>7. Item, videtur quod nec perficiat. Quia, ut supra, in 4 dist., dictum est, perfectio
<lb/>quae possibilis est in Angelo, est vel naturae conditae, vel glorificatae. Sed
<lb/>neutra potest esse in Angelo ab Angelo. Ergo videtur quod unus alium non
<lb/>perficiat.
<lb/>8. Praeterea, nulla perfectio potest esse in Angelo nisi secundum receptionem
<lb/>divini luminis. Sed haec receptio est per illuminationem. Ergo perfectio ab illuminatione
<lb/>non differt.
<lb/><hi rend="bold">Solutio</hi>
<lb/>Respondeo dicendum, quod actio non potest esse nisi secundum exigentiam rei
<lb/>cuius est actio. Cum autem hierarchia perficiatur in scientia, ut ex definitione
<lb/>patet, oportet ut actio hierarchica in transfusione scientiae consistat: unde dicit
<lb/>Dionysius, quod purgatio, illuminatio et perfectio, est divinae
<lb/>scientiae assumptio. Ad scientiam autem concurrunt duo in sui acquisitione;
<lb/>scilicet expulsio contrarii vel privationis, et consummatio eius; sicut est etiam
<lb/>in acquisitione cuiuslibet formae. Sed consummatio scientiae in duobus consistit,
<lb/>sicut et visio corporalis ad quam requiritur lumen sub quo videatur visibile,
<lb/>et consequitur cognitio ipsius visibilis: similiter etiam per lumen intellectuale
<lb/>habetur cognitio intellectiva. Ergo quantum ad remotionem privationis est
<lb/>purgatio, quantum ad influentiam luminis est illuminatio; sed quantum ad
<lb/>cognitionem consequentem, in quam dirigit lumen sicut in ultimum terminum,
<lb/>est perfectio; et propter hoc perfectiones a Dionysio dicuntur, secundum traditionem
<lb/>sacrarum doctrinarum.
<pb n="vol. 3, p. 442"/>
<lb/>AD OBIECTA
<lb/>Ad primum ergo dicendum, quod purgatio a culpa est per gratiam; sed a
<lb/>nescientia est per lumen doctrinae: et hoc etiam ab alio esse potest quam a
<lb/>Deo.
<lb/>Ad secundum dicendum, quod purgatio quae est in Angelis, non est ab immunditia,
<lb/>sed a dissimilitudinis confusione, ut dicitur in 3 caelest. Hierar.: vel a
<lb/>nescientia, ut dicitur in 6 cap. Caelest. Hier., et haec duo in idem redeunt; confusio
<lb/>enim intellectus est ex hoc quod est in potentia respectu plurium; et in hoc
<lb/>dissimilis est a primo intellectu, scilicet divino, cui nulla possibilitas admiscetur.
<lb/>Per lumen ergo receptum a Deo mediante superiori Angelo, liberatur intellectus
<lb/>angelicus ab hac dissimilitudinis confusione, inquantum terminatur ad
<lb/>unum; cui fortius inhaeret, quanto magis medium cognitionis efficax est: sicut
<lb/>patet in eo qui nescit quam partem contradictionis eligat; sed intento medio
<lb/>probabili, magis ad unam flectitur; sed addito medio demonstrativo, firmatur in illo.
<lb/>Ad illud quod postea de illuminatione quaeritur, dicendum, quod circa hoc contrarie
<lb/>quidam opinati sunt. Quidam enim dixerunt, Angelos inferiores nunquam
<lb/>essentiam Dei videre; sed per illuminationem superiorum, qui eum immediate
<lb/>vident, Dei notitiam capere: cui obviat quod dicitur Matth. 18, 10: «Angeli
<lb/>eorum semper vident faciem Patris mei»; ubi loquitur de Angelis inferioris
<lb/>ordinis, hominibus ad custodiam deputatis. Alii vero e contrario dicunt,
<lb/>Angelos omnes immediate a Deo illuminationem recipere, negantes inferiores a
<lb/>superioribus illuminari, et negantes totum hoc quod Dionysius de Angelis tradit
<lb/>auctoritatibus Sacrae Scripturae probatum, et consonum philosophorum doctrinae.
<lb/>Unde mediam viam eligentes, dicimus, omnes quidem Angelos essentiam
<lb/>divinam immediate videre, ex quo beati sunt; sed non est necessarium quod qui
<lb/>videt causam, videat omnes eius effectus, nisi ipsam secundum totam potentiam
<lb/>comprehendat; sicut Deus seipsum comprehendens, omnia cognoscit; aliorum
<lb/>autem qui ipsum videndo non comprehendunt, unusquisque tanto plura in eo
<lb/>cognoscit, quanto ipsum plenius capit fruitione gloriae; sicut etiam ex principiis
<lb/>speculativis qui melioris intellectus est, plures conclusiones elicere potest.
<lb/>Unde in his divinis effectibus pertinentibus ad statum naturae vel gratiae, quae
<lb/>per Angelorum officia dispensantur, superiores inferiores illuminant et
<lb/>instruunt, ut expresse habetur in 7 caelest. Hier., et in principio 4 de divinis
<lb/>Nominibus.
<lb/>Quod ergo tertio obiicitur, quod mentem solus Deus formare potest, dicendum,
<lb/>quod verum est iustificando per gratiam; sed de hac formatione nihil ad praesens.
<pb n="vol. 3, p. 444"/>
<lb/>Ad quartum dicendum, quod sicut in actionibus naturalibus inferius agens non
<lb/>habet efficaciam in productione effectus nisi per virtutem agentis primi, quae
<lb/>vehementius imprimit in effectum; ita etiam in intellectualibus inferior illuminans
<lb/>nihil potest efficere nisi per virtutem primi illuminantis: et propter hoc
<lb/>ipse Deus est qui omnes docet; nec tamen excluditur ab aliis illuminatio, sicut
<lb/>nec ab agentibus naturalibus naturalis actio. Vel dicendum quod docere proprie
<lb/>dicitur qui in cognitionem rei ducit. Sicut autem in cognitionem coloris sensibilem
<lb/>pervenit homo ex duobus, scilicet ex visibili obiecto, et ex lumine sub quo
<lb/>videtur (unde et uterque dicitur demonstrare rem, scilicet qui lumen praeparat,
<lb/>et qui obiectum repraesentat) ita etiam ad cognitionem intellectualem duo exiguntur;
<lb/>scilicet ipsum intelligibile, et lumen per quod videtur; et ideo dupliciter
<lb/>dicitur aliquis docere; vel sicut proponens intelligibile, vel sicut praebens
<lb/>lumen ad intelligendum. Hoc autem lumen est duplex. Unum intrinsecum vel
<lb/>connaturale intellectui, cui similatur lumen quod est de compositione oculi; et
<lb/>per collationem huius luminis solus Deus docere dicitur. Secundum lumen est
<lb/>superveniens ad confortationem connaturalis luminis, cui similatur in visu corporali
<lb/>lumen solis vel candelae; et sic potest Angelus alium Angelum vel etiam
<lb/>hominem illuminare ad aliquid cognoscendum. Non autem homo sic docere
<lb/>potest, cum in eo lumen intellectuale debilissime recipiatur. Quidam tamen
<lb/>dicunt, quod nullo modo Angelus docet sicut lumen praebens: quod expresse
<lb/>dictis Dionysii, contrariari videtur. Similiter etiam intelligibile
<lb/>duplex est. Unum ad quod intelligendum sufficit intellectus alicuius hominis,
<lb/>dummodo sibi considerandum proponatur; unde et ipse proponens docere
<lb/>dicitur quasi in cognitionem ducens, sicut in visu corporali monstrat rem qui
<lb/>eam coram oculis ponit. Aliud est ad cuius cognitionem non sufficit intellectus
<lb/>discipuli, nisi in hoc manuducatur per aliquid sibi notum: unde et qui hoc
<lb/>magis notum sibi proponit, docere eum dicitur. Huius simile est in visu corporali
<lb/>in hoc quod aliquis alicui rem a longe apparentem digito monstrat; et his
<lb/>duobus modis homo docere dicitur; et haec doctrina est non per modum illuminationis,
<lb/>sed per modum locutionis.
<pb n="vol. 3, p. 446"/>
<lb/>Ad quintum dicendum, quod quamvis Deum omnes videant, non tamen ipsum
<lb/>comprehendunt; et ideo non oportet quod omnia omnes in ipso cognoscant: et
<lb/>propter hoc non removetur quin unus Angelus, qui aliquid in Verbo Dei cognoscit,
<lb/>possit quantum ad hoc alium illuminare Angelum qui hoc in Verbo Dei non
<lb/>cognoscit.
<lb/>Ad sextum dicendum, quod sicut in corporalibus illud quod est in actu, agit per
<lb/>hoc quod educit potentiam patientis in actum; ita etiam cum intellectus inferioris
<lb/>Angeli sit in potentia respectu quorumdam, poterit per superiorem Angelum,
<lb/>qui est in perfectiori actu, reduci in actum similem, non per creationem alicuius
<lb/>novi luminis, nec per hoc quod idem numero lumen quod est in superiori, recipitur
<lb/>ab inferiori. Nec oportet esse aliquod medium deferens virtutem agentis:
<lb/>quia in eis falso imaginatur quis distantiam situalem, sed quod est in corporibus
<lb/>situs, hoc est in spiritualibus ordo, secundum Augustinum.
<lb/>Ad septimum dicendum, quod perfectio hic dicitur illud ad quod terminatur
<lb/>motus illuminationis; non autem perfectio gloriae vel naturae.
<lb/>Ad octavum dicendum, quod istae tres actiones quandoque coniunguntur, et
<lb/>ideo non differunt nisi secundum rationem: quia omnis perfectio in hoc quod
<lb/>perficit, illuminat et purgat, et omnis illuminans purgat; sed non convertitur, ut
<lb/>patet praecipue in nostra hierarchia secundum Dionysium: non enim quamlibet
<lb/>purgationem sequitur luminis receptio, sed perfectam: et similiter non quamlibet
<lb/>illuminationem sequitur perfectio cognitionis, sed consummatam.
<lb/>ARTICULUS 3
<lb/><hi rend="bold">Utrum hierarchia angelica dividatur convenienter</hi>
<lb/><hi rend="bold">in tres hierarchias et novem ordines.</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod inconvenienter dividatur angelica hierarchia in tres hierarchias,
<lb/>et in novem ordines. Aut enim illa divisio est per divisionem totius integralis
<lb/>in partes, vel generis in species. Primo modo non dividitur, quia definitio
<lb/>communis non conveniret partibus, sicut definitio domus non convenit parieti:
<lb/>nec item per modum generis, quia non omnes ordines aequaliter se habent ad
<lb/>participandum rationem hierarchiae. Ergo videtur quod nullo modo possit esse
<lb/>competens divisio.
<pb n="vol. 3, p. 448"/>
<lb/>2. Praeterea, quanto aliquid est propinquius uni primo, tanto est minoris multiplicationis.
<lb/>Sed hierarchia angelica media est inter nos et Deum, ut in 4 cap.
<lb/>Caelest. Hier. dicitur. Ergo cum hominum sit tantum una hierarchia, videtur
<lb/>quod Angelorum non sint tres hierarchiae.
<lb/>3. Praeterea, superius et inferius in Angelis non est secundum diversam proportionem
<lb/>et receptionem divinorum. Sed ordines se habent sicut superius et inferius.
<lb/>Ergo videtur quod sit in eis diversa proportio ad receptionem divinorum.
<lb/>Sed similiter hierarchiae se habent secundum superius et inferius. Ergo videtur
<lb/>quod eadem sit ratio distinguendi ordines et hierarchias.
<lb/>4. Praeterea, ratio hierarchiae consistit in ordine potestatis. Sed potestates
<lb/>determinantur per actus. Cum ergo ratio hierarchica sit triplex, ut dictum est,
<lb/>videtur quod sint tantum tres ordines caelestis hierarchiae.
<lb/>5. Praeterea, ecclesiastica hierarchia exemplata est a caelesti, secundum
<lb/>Dionysium. Sed in ecclesiastica hierarchia, secundum eumdem,
<lb/>sunt tantum tres ordines. Ergo videtur quod similiter in caelesti.
<lb/>6. Praeterea, unitas ordinis est, ut in littera dicitur, ex hoc quod multi spiritus
<lb/>conveniunt in uno munere gratiae. Sed dona Spiritus Sancti sunt septem, ut
<lb/>habetur Isa. 11. Ergo videtur quod sunt tantum septem ordines Angelorum.
<lb/>7. Praeterea, videtur esse diversitas in distinctione hierarchiarum secundum
<lb/>Gregorium et Dionysium: quia Dionysius ponit virtutes medium ordinem
<lb/>secundae hierarchiae, et Principatus primum tertiae hierarchiae, Gregorius
<lb/>autem e converso: et quaeritur ratio huius.
<lb/><hi rend="bold">Solutio</hi>
<lb/>Respondeo dicendum, quod in Angelis invenitur triplex distinctio: una est hierarchiarum
<lb/>ad invicem; secunda est ordinum in eadem hierarchia; tertia est
<lb/>personarum eiusdem ordinis: et quaelibet illarum sumitur secundum diversam
<lb/>proportionem ad receptionem divini luminis. Diversitas enim hierarchiarum est
<lb/>secundum diversum modum recipiendi divinas illuminationes; diversitas vero
<lb/>ordinum est secundum diversos actus quos divinum lumen perficit secundum
<lb/>perfectius et minus perfectum; diversitas vero personarum unius ordinis est
<lb/>secundum diversam virtutem in executione actus minus vel magis efficaci: verbi
<lb/>gratia: nostra hierarchia distinguitur ab angelica in hoc quod nostra perficitur
<lb/>divino lumine velato per similitudines sensibiles tam in sacramentis quam in
<pb n="vol. 3, p. 450"/>
<lb/>metaphoris scripturarum; sed angelica perficitur lumine simplici et absoluto: et
<lb/>cum dictus modus sit communis omnibus qui sunt in nostra hierarchia, tamen
<lb/>eorum sunt diversi actus, secundum quos diversi ordines distinguuntur. Alius
<lb/>enim est actus sacerdotum et diaconorum; et in exercitio cuiuslibet horum
<lb/>actuum quidam sunt aliis magis idonei. Angeli autem omnes, quamvis in hoc
<lb/>modo conveniant quod sine inquisitionis discursu et sine velamine figurarum,
<lb/>divinum lumen recipiunt; tamen differunt in hoc quod quidam eorum recipiunt
<lb/>in maiori universalitate quam alii; unde superiores dicuntur habere scientiam
<lb/>magis universalem, ut dictum est. Hoc autem non potest nisi tripliciter variari.
<lb/>Aut enim cognitionem divinorum effectuum recipiunt in ipsa causa prima universali;
<lb/>et hic modus est proprius primae hierarchiae, quae est proportionata
<lb/>ad recipiendum illuminationes in ipso fulgore divini luminis; et propter hoc
<lb/>dicuntur circa Deum esse, ut omnes ordines eius denominentur ab operatione
<lb/>circa Deum. Aut cognoscunt res in universalibus rerum rationibus; et hic est
<lb/>modus secundae hierarchiae: et ideo Angelorum huius hierarchiae est accipere
<lb/>perfectionem cognitionis per illuminationem primae hierarchiae, in qua sunt
<lb/>formae maxime universales; et propter hoc ordines huius hierarchiae non denominantur
<lb/>ab operibus circa Deum, sed nominibus pertinentibus ad potestatem
<lb/>operandi in res, inquantum formae per quas cognoscunt, sunt operativae ad
<lb/>minus respectu effectuum, in quibus Deo ministrant: et quia istae formae sunt
<lb/>universales, nominantur a potestate non limitata vel determinata ad aliquem
<lb/>vel ad aliquos. Aut cognoscunt res in propriis rationibus: et hic est modus ultimae
<lb/>hierarchiae, in qua sunt formae particulares et proportionatae ut ab eis
<lb/>recipiantur in intellectus nostros: propter quod dicuntur Angeli hierarchiae tertiae
<lb/>accipere divinum lumen, secundum convenientiam hierarchiae nostrae; et
<lb/>inde est quod ordines tertiae hierarchiae denominantur ab actibus limitatis
<lb/>circa unum hominem, vel unam provinciam. Huius autem simile potest videri in
<lb/>terrenis principatibus: quia ministrorum qui sunt sub uno Rege, quidam operantur
<lb/>immediate circa personam Regis, quasi cubicularii et consiliarii et
<lb/>assessores; et hoc competit primae hierarchiae respectu Dei. Quidam vero
<lb/>habent officia ad regimen regni in communi, non deputati huic vel illi provinciae,
<lb/>ut Domini regalis curiae, et principes militiae, et iudices curiae, et huiusmodi:
<lb/>et his similes sunt Angeli secundae hierarchiae. Quidam vero praeponuntur
<lb/>ad regimen alicuius partis regni, ut praepositi et balivi, et huiusmodi officiales
<lb/>minores: et his similes sunt ordines tertiae hierarchiae. Et sic patet definitio
<lb/>trium hierarchiarum.
<pb n="vol. 3, p. 452"/>
<lb/>Ordinum autem primae hierarchiae sic potest accipi numerus et distinctio,
<lb/>secundum tres actus fruitionis quibus anima Deo fruitur: quorum unus est comprehendere
<lb/>vel tenere, quo perficitur memoria; et secundum hoc accipitur ordo
<lb/>thronorum, quia in eis sedet Deus et quiescit, dum eos in se quiescere facit.
<lb/>Alius actus est videre, quo perficitur intellectiva; et secundum hoc accipitur
<lb/>ordo Cherubim, qui interpretatur plenitudo scientiae. Alius actus est amare,
<lb/>quo perficitur voluntas, et secundum hoc accipitur ordo Seraphim, qui interpretatur
<lb/>ardens vel incendens: et quia in hoc actu est completissima unio ad
<lb/>Deum, ex eo quod amor facit interiora amati penetrari; ideo ordo Seraphim est
<lb/>primus: secundus Cherubim, propter unitatem assimilationis, in qua completur
<lb/>scientia in actu; tertius est thronorum, quia in sessione importatur unio secundum
<lb/>contactum solum.
<lb/>Ordinum vero secundae hierarchiae sic potest accipi divisio et numerus: quia
<lb/>regimen alicuius communitatis est secundum hoc quod ordinate et pacifice
<lb/>bonum commune dispensatur. Hic autem ordo pacis disponitur tribus: scilicet
<lb/>aliquo sententiante quid unicuique debeatur; et ad hoc est ordo Potestatum,
<lb/>unde dicuntur arcere aereas potestates; et hic non est ultimus finis, sed quietem
<lb/>et utilitatem bonorum dispensare, sicut potestas saecularis suspendit latronem
<lb/>ad pacem civitatis. Sed sententia debet esse efficax et recta: sed ad hoc ut sit
<lb/>efficax, indiget aliquo adiuvante et propugnante, ut nihil sit impossibile exequi
<lb/>quod per sententiam determinatur; et ad hoc est ordo virtutum, quae attingunt
<lb/>ultimum in operandis omnibus difficilibus pertinentibus ad ministeria divina; et
<lb/>ideo attribuitur eis miracula facere: quia obviare legibus naturae, est arduissimum.
<lb/>Ad hoc autem quod sit recta, indiget aliquo dirigente et imperante; et ad
<lb/>hoc ordo dominationum est, ad quem pertinet dirigere in omnibus ministeriis
<lb/>divinis, sicut architector in mechanicis, qui etiam est praeceptivus; et ideo hic
<lb/>ordo est primus secundae hierarchiae, quia ab ipso dirigitur et imperatur quidquid
<lb/>in ministeriis divinis per Angelos agitur; et secundus est ordo virtutum, a
<lb/>quibus actus Potestatum efficaciam habet, sicut et leges saeculares oportet esse
<lb/>armatas, ut habeant vim coactivam.
<pb n="vol. 3, p. 454"/>
<lb/>Ordinum autem tertiae hierarchiae sic numerus et ordo accipitur: quia cum
<lb/>habeant potestatem limitatam, oportet quod actus eorum vel limitentur ad unam
<lb/>provinciam, vel ad unum hominem. Si ad unam provinciam, sic est ordo
<lb/>Principatuum, ut Princeps Persarum, qui praeerat Persis, de quo habetur
<lb/>Daniel. 10. Si autem limitatur ad unum hominem, aut est de his quae pertinent
<lb/>ad ipsum tantum; et sic est ordo Angelorum, unde dicuntur minima nuntiare,
<lb/>quorum est etiam singulos custodire: aut de his quae pertinent ad bonum multorum,
<lb/>quae explentur per actum unius singularis personae; et ad hoc est ordo
<lb/>Archangelorum, sicut Gabriel qui nuntiavit nativitatem Christi, et Ioannis
<lb/>Baptistae; et ideo nomen eorum compositum est ex duobus ordinibus extremis:
<lb/>dicuntur enim Archangeli, quasi principes Angeli: et propter hoc etiam dicuntur
<lb/>maiora nuntiare, quia bonum gentis est divinius quam bonum unius hominis,
<lb/>secundum Philosophum. Numerus autem eorum qui sunt in
<lb/>unoquoque ordine, ignotus est nobis.
<lb/>AD OBIECTA
<lb/>Ad primum ergo dicendum, quod divisio hierarchiae in ordines est totius potestativi
<lb/>in partes potentiales, sicut anima dividitur in suas potentias: et hoc totum
<lb/>est quasi medium inter totum universale et integrale. Universale enim est
<lb/>secundum essentiam et completam virtutem in qualibet sua parte, unde de
<lb/>omnibus aequaliter praedicatur; sed integrale nec est secundum essentiam nec
<lb/>secundum virtutem totam in unaquaque suarum partium, et ideo nullo modo de
<lb/>parte praedicatur; sed totum potentiale adest quidem secundum essentiam cuilibet
<lb/>parti, sed secundum completam virtutem est in parte suprema, quia semper
<lb/>superior potentia habet in se completius ea quae sunt inferioris: et ista est
<lb/>comparatio hierarchiae ad ordines.
<lb/>Ad secundum dicendum, quod omnes homines sunt unius speciei; et ideo in
<lb/>omnibus est unus modus communis recipiendi divinas illuminationes, et propter
<lb/>hoc omnium est hierarchia una. Sed Angeli sunt diversarum specierum; et propter
<lb/>hoc in diversis hierarchiis ordinantur secundum diversum modum receptionis,
<lb/>ut dictum est. Sed verum est quod quaelibet natura in Angelis est magis una
<lb/>et simplex quam natura humana, quae est ultima natura intellectualis.
<lb/>Et per hoc patet responsio ad tertium: quia sicut humanae hierarchiae sunt tres
<lb/>ordines, secundum Dionysium, ita et cuiuslibet caelestis;
<lb/>unde secundum tres hierarchias sunt novem ordines, ut sic in omnibus Trinitatis
<lb/>similitudo reluceat, secundum principium, medium et finem.
<pb n="vol. 3, p. 456"/>
<lb/>Ad quartum dicendum, quod in nostra hierarchia distinguuntur ordines secundum
<lb/>tres actiones hierarchicas: quia ministrorum est purgare, sacerdotum illuminare
<lb/>simul et purgare; sed Episcoporum perficere. Talis autem distinctio non
<lb/>potest esse in caelesti hierarchia: quia minimus ordo Angelorum est superior
<lb/>supremo ordine nostrae hierarchiae: unde potest et perficere et illuminare et
<lb/>purgare.
<lb/>Ad quintum dicendum, quod diversitas proportionum potest sumi multipliciter;
<lb/>aut secundum diversum genus proportionis, sicut duplum et sesquialterum;
<lb/>quorum primum est multiplex, secundum superparticulare: alia est enim genere
<lb/>proportio quatuor ad duo, quoniam dupla; et trium ad duo, quoniam sesquialtera:
<lb/>aut secundum diversas species eiusdem generis, sicut duplum et triplum;
<lb/>quorum est unum genus proportionis, scilicet multiplex: aut secundum diversos
<lb/>numeros in eadem specie proportionis, ut quatuor ad duo, et sex ad tria: et
<lb/>prima diversitas competit distinctioni hierarchiarum, secunda distinctioni ordinum,
<lb/>tertia distinctioni personarum unius ordinis.
<lb/>Ad sextum dicendum, quod dona secundum quae distinguuntur ordines, sunt
<lb/>dona perficientia in actibus hierarchicis, et haec variantur, ut dictum est: dona
<lb/>autem et virtutes perficiunt ad actus personales; et ideo secundum ea ordines
<lb/>non distinguuntur.
<lb/>Ad septimum dicendum, quod ordinatio Dionysii est rationabilior; quia ipse
<lb/>distinguit secundam hierarchiam a tertia secundum universale et particulare,
<lb/>non limitatum et limitatum: et ideo Virtutes ponit in secunda, et Principatus in
<lb/>tertia. Gregorius autem non multum intendit ordinare, sed numerare.
<lb/>Nihilominus ista ordinatio potest sumi secundum actus exteriores et secundum
<lb/>conformitatem ad nostram hierarchiam: et quia in nostra hierarchia habentes
<lb/>praelationem sunt super personas privatas, ideo in secunda hierarchia ordinat
<lb/>illos quorum nomina important officium praelationis, scilicet Dominationes,
<lb/>Principatus, et Potestates: in tertia autem ordines quorum actus sunt etiam personarum
<lb/>privatarum; ut mirabilia facere, quae est Virtutum; et nuntiare magna,
<lb/>quod est Archangelorum; et nuntiare parva, quod est Angelorum.
<pb n="vol. 3, p. 458"/>
<lb/>ARTICULUS 4
<lb/><hi rend="bold">Utrum nomina Angelorum convenienter distinguantur.</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod nomina Angelorum non convenienter distinguantur. Nomen
<lb/>enim totius non debet parti imponi. Sed ordo est pars hierarchiae. Cum ergo
<lb/>hierarchia sit idem quod sacer principatus, ut dictum est, videtur quod nullus
<lb/>ordo Principatus debeat dici.
<lb/>2. Praeterea, nomen totius non debet imponi alicui ordini illius naturae. Sed
<lb/>omnes caelestes spiritus Angeli vocantur. Ergo videtur quod ultimus ordo
<lb/>Angelorum non debeat nomine Angelorum vocari.
<lb/>3. Praeterea, illud quod est superioris ordinis, non necessario invenitur in inferiori,
<lb/>quamvis e contrario. Sed nomina respondent rebus. Cum ergo omnes
<lb/>Angeli dicantur caelestes virtutes secundum Dionysium,
<lb/>videtur quod hoc nomine non debeat nominari medius ordo secundae hierarchiae:
<lb/>quia nomina superiorum non sunt inferiorum.
<lb/>4. Praeterea, omnis virtus est media inter essentiam et operationem. Sed nullus
<lb/>ordo vocatur in Angelis nomine essentiae vel operationis. Ergo nec etiam nomine
<lb/>Virtutis.
<lb/>5. Praeterea, per nomina ordinum devenimus in proprietates eorum, secundum
<lb/>Dionysium. Sed nulli Angelo convenit per caritatem inflammare, nec in
<lb/>voluntatem imprimere: quia hoc solius Dei est. Ergo videtur quod inconvenienter
<lb/>dicantur Seraphim incendentes.
<lb/>6. Praeterea, ardere caritate, et videre Deum, et tenere ipsum, sunt de substantia
<lb/>beatitudinis. Sed omnes Angeli sunt beati. Ergo nulli ordines debent ab his
<lb/>actibus nominari.
<lb/>7. Praeterea, quaeritur, quomodo differant haec tria, Seraph, Seraphin, et
<lb/>«Seraphim»; et «Cherub», «Cherubin», et «Cherubim».
<lb/><hi rend="bold">Solutio</hi>
<lb/>Respondeo dicendum, quod circa nominationes ordinum attendendum est, quod
<lb/>sicut unusquisque ordo est altior, ita etiam a perfectiori nominatur: et quamvis
<lb/>ea quae sunt superiorum, participentur quodammodo ab inferioribus et e contrario;
<lb/>non tamen debent esse confusa nomina, sed distincta. Ad hoc enim quod
<lb/>aliquod nomen nominet proprie aliquam rem, duo requiruntur: scilicet quod
<pb n="vol. 3, p. 460"/>
<lb/>hoc quod significatur per nomen, habeatur perfecte secundum completum
<lb/>actum, et ut sit ultima perfectio eius: et quia omnis denominatio est a forma,
<lb/>quae dat esse et est principium operationis; ideo Angeli denominantur ab eo
<lb/>quod est in eis loco formae, tamquam a digniori. Verbi gratia, in homine est
<lb/>quaedam participatio intellectus: et quia non habet plenum actum intellectus,
<lb/>ut sine inquisitione et imaginatione intelligere possit, ideo in ordine intellectualium
<lb/>non ponitur. Similiter etiam quamvis sensum habeat secundum completissimam
<lb/>operationem respectu omnium animalium: quia tamen sentire non est
<lb/>secundum ultimam perfectionem eius, non ponitur in ordine sensitivorum, sed
<lb/>in ordine rationalium: quia rationis actum plene habet, et est actus eius
<lb/>inquantum est homo. Secundum hoc ergo dico, quod donum superiorum est in
<lb/>inferioribus secundum quamdam participationem, non secundum completum
<lb/>actum: et ideo ab eo non possunt denominari: e contrario vero dona inferiorum
<lb/>sunt in superioribus eminentius; sed in illis actibus non est ultimum complementum
<lb/>eorum, unde ab his non denominantur sicut proprio nomine: et inde est
<lb/>quod dicuntur sibi in denominationibus cedere, ut scilicet superior ordo ab
<lb/>excellentiori actu proprium nomen sortiatur.
<lb/>AD OBIECTA
<lb/>Ad primum ergo dicendum, quod principatus communiter sumptus ad cuiuslibet
<lb/>praelationis officium, intelligitur nomine hierarchiae; sed principatus specialiter
<lb/>sumptus ad regimen determinatae provinciae, est nomen unius specialis ordinis.
<lb/>Ad secundum dicendum, quod nomen Angeli designat manifestationem, cum
<lb/>Angelus nuntius dicatur: esse enim manifestativum simpliciter convenit omnibus
<lb/>ordinibus, inquantum scilicet secundum descensum ordinum, lumen intellectuale
<lb/>est in eis minus simplex et magis proportionatum intellectui sequentium;
<lb/>et ideo dicit Dionysius quod semper inferior Angelus
<lb/>manifestat superiorem omnibus sub se ordinatis; et ideo esse manifestativum
<lb/>omnium superiorum respectu nostri est ultimi ordinis: propter quod ultimum
<lb/>ordinem, Angelorum nomine significamus, aliis ordinibus nominatis ab his
<lb/>quae designant excellentiorem modum nuntiandi vel manifestandi; et per hunc
<lb/>modum Angelus est nomen naturae, quia conditionem naturae exprimit. Sed si
<lb/>nuntiare sumatur secundum exterius ministerium quod exercent, sic Angelus est
<lb/>nomen officii, non naturae, ut dicit Gregorius.
<pb n="vol. 3, p. 462"/>
<lb/>Ad tertium dicendum, quod nomen virtutum, secundum quod nominat specialem
<lb/>ordinem, sumitur a speciali dono vel actu, quod est exequi et perficere
<lb/>quidquid est arduum et difficillimum in ministeriis divinis; sed secundum quod
<lb/>convenit omnibus caelestibus spiritibus, sumitur a virtute sequente naturam.
<lb/>Ad quartum dicendum, quod Angelorum nomina quaedam sunt communia
<lb/>omnibus ordinibus, quaedam autem propria determinatorum ordinum.
<lb/>Communium autem quaedam sumuntur ab essentia vel aliqua conditione naturali,
<lb/>ut quod dicuntur caelestes essentiae, et Angeli et spiritus et divinae mentes
<lb/>et divini intellectus et caelestes animi; quaedam vero a virtute, ut quod dicuntur
<lb/>caelestes virtutes; quaedam vero ab operatione, ut quod dicuntur Angeli; sed
<lb/>nomina specialium ordinum sumuntur a donis superadditis et officiis consequentibus
<lb/>dona; et ideo nomina specialium ordinum magis possunt aequivocari
<lb/>cum nominibus generalibus quae sumuntur a virtute et ab operatione, quae
<lb/>essentiae superadduntur, quam cum illis quae sumuntur a natura, quae non
<lb/>superadditur sed substernitur.
<lb/>Ad quintum dicendum, quod Seraphim non dicuntur incendentes quasi habitum
<lb/>caritatis influant; sed quia illuminant de his quae ad amorem caritatis pertinent.
<lb/>Ad sextum dicendum, quod nomina superiorum ordinum non sumuntur simpliciter
<lb/>ab actibus fruitionis, sed ab excellentia eorum quae tantum in superioribus
<lb/>inveniuntur; quamvis fruitio communis sit omnibus: non enim dicuntur amantes
<lb/>sed ardentes, in quo consummatio caritatis exprimitur: similiter Cherubim non
<lb/>dicuntur simpliciter videntes vel scientes, sed pleni scientia. Unde per istum
<lb/>modum scientiam habere non est commune omnibus, quamvis scientia vel visio
<lb/>omnibus sit communis: et propter hoc non possunt omnes dici Cherubim, ut
<lb/>dicit Dionysius.
<lb/>Ad septimum dicendum, quod nomina ista desinentia in «in», ut «Cherubin»,
<lb/>«Seraphin», sunt neutri generis, pluralis numeri, et ponuntur pro toto collegio
<lb/>unius ordinis. Desinentia autem in «im», sunt masculini generis, et pluralis
<lb/>numeri, et ponuntur pro pluribus personis unius ordinis. Sed «Cherub» et
<lb/>«Seraph» sunt masculini generis et singularis numeri, et significant unam personam
<lb/>illius ordinis.
<pb n="vol. 3, p. 464"/>
<lb/>ARTICULUS 5
<lb/><hi rend="bold">Utrum omnes Angeli unius ordinis sint aequales.</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod omnes Angeli unius ordinis sint aequales. Maior enim est convenientia
<lb/>eorum qui sunt unius ordinis, quam eorum qui sunt unius hierarchiae.
<lb/>Sed Dionysius frequenter vocat aequipotentes eos qui sunt unius hierarchiae.
<lb/>Ergo videtur multo fortius quod illi qui sunt unius ordinis, sint aequales.
<lb/>2. Praeterea, quaecumque se habent sicut superius et inferius, sunt in diverso
<lb/>gradu vel ordine ordinati. Sed quicumque in Angelis sunt aequales, se habent
<lb/>sicut superius et inferius. Ergo videtur quod sint diversorum ordinum. Ergo si
<lb/>aliqui sint unius ordinis, videtur quod sint aequales.
<lb/>3. Praeterea, dignitas Angelorum est secundum dona percepta. Sed illi qui sunt
<lb/>unius ordinis, perficiuntur uno dono, ut habetur ex definitione ordinis in littera
<lb/>posita. Ergo videtur quod sint aequales.
<lb/>4. Praeterea, quanto aliquid immediatius coniungitur alteri, tanto minus distat
<lb/>ab illo; sicut tria minus distant a duobus quam decem. Sed si Angeli qui sunt
<lb/>unius ordinis, essent inaequales, inferior Angelus unius ordinis magis immediate
<lb/>se haberet ad primum Angelum inferioris ordinis quam ad superiorem sui
<lb/>ordinis. Ergo Angeli diversorum ordinum magis convenirent quam Angeli eiusdem
<lb/>ordinis: quod videtur absurdum. Ergo omnes Angeli unius ordinis sunt sibi
<lb/>immediati, ita quod se mutuo non excedunt.
<lb/>SED CONTRA, ubicumque est primum, medium et ultimum, ibi est inaequalitas.
<lb/>Sed in Angelis unius ordinis est invenire primos, medios et ultimos, secundum
<lb/>Dionysium. Ergo Angeli unius ordinis non sunt aequales.
<lb/>Praeterea, in Angelis est summa pulchritudo post Deum. Sed in diversorum
<lb/>graduum consonantia ordinata consistit ratio pulchritudinis. Ergo videtur quod
<lb/>in Angelis etiam unius ordinis est huiusmodi gradum invenire.
<lb/><hi rend="bold">Solutio</hi>
<lb/>Respondeo dicendum, quod, sicut supra dictum est, Angeli secundum diversitatem
<lb/>naturalium diversimode etiam in gratuitis perfecti sunt, secundum quae
<lb/>dona in ordinibus distinguuntur. Cum autem supra dictum sit, quod in una specie
<lb/>non sint plures Angeli, et species in Angelis non possint differre nisi secundum
<lb/>quod magis et minus habent de potentialitate et actu; oportet quod unius
<lb/>Angeli semper natura sit sublimior quam alterius: ideo non est accipere duos
<lb/>Angelos aequales in tota caelesti hierarchia.
<pb n="vol. 3, p. 466"/>
<lb/>AD OBIECTA
<lb/>Ad primum ergo dicendum, quod Angeli unius hierarchiae dicuntur aequipotentes,
<lb/>non simpliciter, sed secundum quid, scilicet quantum ad modum accipiendi
<lb/>illuminationes divinas, qui est proprius illi hierarchiae; et similiter Angeli
<lb/>unius ordinis sunt aequipotentes secundum convenientiam in actu illius ordinis,
<lb/>et non simpliciter.
<lb/>Ad secundum dicendum, quod non quaelibet distinctio gradus facit distantiam
<lb/>ordinum, ut supra dictum est, sed illa quae est secundum diversos actus.
<lb/>Ad tertium dicendum, quod quamvis omnium sit unum donum, non tamen
<lb/>aequaliter omnes illud participant, sed secundum magis et minus.
<lb/>Ad quartum dicendum, quod sicut in naturalibus diversa quantitas et diversa
<lb/>intensio qualitatis non facit diversitatem in specie, sed est dispositio ad diversam
<lb/>speciem, inquantum unaquaeque species requirit determinatam quantitatem
<lb/>dimensionis, ut dicitur in 2 de Anima, et similiter ad speciem
<lb/>ignis requiritur determinata intensio caloris; unde possibile est ut aliqua minus
<lb/>distent in quantitate vel intensione qualitatis, quae magis distant secundum speciem:
<lb/>ita etiam in ordinibus Angelorum, si consideretur distantia secundum
<lb/>rationem quantitatis tantum, non est inconveniens quod infimus Angelus alicuius
<lb/>ordinis plus distet a supremo sui ordinis quam a supremo inferioris ordinis,
<lb/>a quo tamen differentia formali et secundum speciem magis distat, inquantum
<lb/>attingit rationem superioris ordinis, quam alius non consequitur: sicut si
<lb/>diceretur, quod frigidissimus vir minus distat a calidissima muliere quam a
<lb/>calidissimo viro, cum quo tamen magis convenit ratione sexus. Et hoc universaliter
<lb/>invenitur verum in omni re quae compatitur aliquam latitudinem diversorum
<lb/>graduum.
<lb/>ARTICULUS 6
<lb/><hi rend="bold">Utrum omnes hierarchiae sint connexae.</hi>
<lb/><hi rend="bold">Ad sextum sic proceditur.</hi>
<lb/>1. VIDETUR quod non omnes hierarchiae sint connexae. Quorumcumque enim
<lb/>ratio consistit in distinctione, eorum non est aliqua connexio: quia connexio
<lb/>distinctioni opponitur. Sed ratio hierarchiae consistit in distinctione superioris
<lb/>et inferioris. Ergo earum non est connexio.
<pb n="vol. 3, p. 468"/>
<lb/>2. Praeterea, quae differunt in eo quod est maxime commune, non habent ulterius
<lb/>in quo connectantur; sicut quae specie differunt, genere conveniunt; et
<lb/>quae differunt generibus generalissimis, non univocantur in aliquo. Sed hierarchia
<lb/>est quid communissimum comprehendens sub se ordines et personas. Ergo
<lb/>diversae hierarchiae in nullo connectuntur.
<lb/>3. Praeterea, in Angelis non est invenire nisi naturalia et gratuita. Sed in naturalibus
<lb/>non connectuntur, cum sint diversarum specierum: nec iterum in gratuitis,
<lb/>cum diversis muneribus gratiae diversi ordines perficiantur. Ergo videtur
<lb/>quod in nullo connectuntur.
<lb/>4. Praeterea, ea quae non coniunguntur in aliquo uno termino communi, non
<lb/>videntur connexionem habere, sicut discreta. Sed hierarchiae et ordines non
<lb/>uniuntur in aliquo uno termino communi, cum non sit unus ordo diversarum
<lb/>hierarchiarum, nec unus Angelus diversorum ordinum. Ergo videtur quod non
<lb/>sit aliqua eorum connexio.
<lb/>SED CONTRA est quod Dionysius dicit assignans connexionem
<lb/>ordinum et hierarchiarum.
<lb/>Praeterea, dicit Commentator in 11 Metaph., quod ordo substantiarum separatarum
<lb/>sub Deo et ad invicem, est sicut plurium artium sub una arte communi;
<lb/>(unde scientiam Dei assimilat Metaphysicae, sub qua sunt omnes scientiae), et
<lb/>sicut plura officia ordinantur sub principe civitatis. Sed in omnibus his est aliqua
<lb/>connexio, secundum quod ad invicem dependent. Ergo videtur quod hierarchiarum
<lb/>caelestium et ordinum sit connexio.
<lb/><hi rend="bold">Solutio</hi>
<lb/>Respondeo dicendum, quod ordines angelicae hierarchiae omnes sunt connexi
<lb/>ad invicem, et etiam ordinibus nostrae hierarchiae, ut Dionysius tradit ubi
<lb/>supra. Haec autem connexio intelligenda est ad modum ordinis universi. Sicut
<lb/>enim universi partes ad invicem ordinatae sunt, inquantum una alteram iuvat
<lb/>ad consecutionem sui finis, et etiam ad ultimum bonum, quod est finis totius
<lb/>universi, ita etiam connexio hierarchiarum est et secundum relationem in unum
<lb/>finem ultimum, secundum quod omnis hierarchiae finis est unitas et similitudo
<lb/>ad Deum: et secundum ea quae sunt de essentia ipsius hierarchiae, scilicet
<pb n="vol. 3, p. 470"/>
<lb/>secundum ordinem, scientiam, et actionem. Secundum ordinem quidem, inquantum
<lb/>in omnibus invenitur distinctio per primum, medium et ultimum: sicut enim
<lb/>angelica hierarchia, media est inter Deum et nos; ita etiam est accipere in ipsa
<lb/>hierarchia primam hierarchiam, et mediam et ultimam; et in unaquaque primum
<lb/>ordinem, medium et ultimum: in quorum unoquoque est accipere primos
<lb/>Angelos, medios et ultimos, et hoc a primo usque ad ultimum. Secundum scientiam
<lb/>vero, inquantum irradiatio divini luminis extenditur a primis usque ad ultimos,
<lb/>ut dicitur Iob 25, 31: «Numquid est numerus militum eius, et super quem
<lb/>non surgit lumen eius?» quod tamen non uniformiter ab omnibus recipitur; sed
<lb/>a superioribus in maiori simplicitate, et ab inferioribus in minori. Secundum
<lb/>actionem autem, quia primi habent actionem hierarchicam in medios, et medii
<lb/>in ultimos; et medii manifestant primos et ultimi medios eo modo qui supra
<lb/>expositus est: et sic secundum quatuor quae in definitione hierarchiae ponuntur,
<lb/>quadruplex eius connexio assignatur.
<lb/>AD OBIECTA
<lb/>Ad primum ergo dicendum, quod distinctio quae est de ratione hierarchiae, est
<lb/>ordinatorum ad invicem, et ad aliquod unum: et talis distinctio connexionem
<lb/>non excludit, sed ponit.
<lb/>Ad secundum dicendum, quod plurium hierarchiarum est unus finis communis,
<lb/>et una communis perfectio et ratio: et ideo quae differunt in hierarchia, connectuntur
<lb/>in fine ultimo, et in communi ratione hierarchiae, et in lumine perficiente
<lb/>hierarchiam; sed ordines unius hierarchiae praeter hoc connectuntur in
<lb/>his quae sunt propria illius hierarchiae: et qui sunt unius ordinis, in propriis
<lb/>illius ordinis.
<lb/>Ad tertium dicendum, quod Angeli perficiuntur duplici lumine: lumine scilicet
<lb/>naturali, prout sunt intellectus quidam, et lumine gratuito perficiente ad actus
<lb/>hierarchicos: et utrumque lumen est unum in omnibus ex parte principii a quo
<lb/>est, et finis ad quem ordinantur; sed utrumque distinguitur et appropriatur
<lb/>diversis secundum diversam capacitatem recipientium; tamen distinctio ordinata
<lb/>est, et ipse ordo connexionem ponit; et ideo talis distinctio connexionem non
<lb/>excludit.
<lb/>Ad quartum dicendum, quod invenitur in hierarchiis et in ordinibus quidam
<lb/>communis finis, non quod unum sit in diversis, sed inquantum inveniuntur in
<lb/>uno diversorum proprietates secundum convenientiam et secundum ordinem
<lb/>sapientiae divinae, quae finem primorum coniungit principiis secundorum, ut
<lb/>dicit Dionysius. Et hoc patet discurrenti per singulas
<lb/>hierarchias. Primus enim ordo primae hierarchiae quodammodo secundum
<pb n="vol. 3, p. 472"/>
<lb/>maximum excessum accedit ad divinas proprietates: unde nominantur
<lb/>Seraphim ex proprietate ignis, qui maxime significat divinas proprietates, ut
<lb/>dicit Dionysius. Ultimus vero ordo illius hierarchiae habet
<lb/>quamdam conglutinationem cum ordinibus secundae hierarchiae: unde et non
<lb/>denominatur tantum ab actu qui est circa Deum, sed et ab actu qui est in inferiora:
<lb/>et ideo dicuntur Throni, inquantum Deus in eis sedet ut omnia iudicans.
<lb/>Similiter etiam in secunda hierarchia primus ordo, scilicet Dominationum,
<lb/>habet aliquid simile cum hierarchia prima, scilicet praeesse, et non exequi. Ita
<lb/>etiam primus ordo tertiae hierarchiae, scilicet Principatus, habet aliquid simile
<lb/>cum ordinibus secundae hierarchiae: unde et nomen eius praelationem importat.
<lb/>Similiter etiam et summus ordo nostrae hierarchiae habet aliquid simile
<lb/>eum ultimo ordine caelestis hierarchiae; et ideo sacerdos vocatur Angelus;
<lb/>Malach. 2, 7: «Labia sacerdotis custodient scientiam, et legem requirent ex ore
<lb/>eius: quia Angelus Domini exercituum est».
<lb/>ARTICULUS 7
<lb/><hi rend="bold">Utrum distinctio ordinum sit a natura.</hi>
<lb/><hi rend="bold">Ad septimum sic proceditur.</hi>
<lb/>1. VIDETUR quod distinctio ordinum non sit a natura, ita quod a creatione inceperit.
<lb/>Conformitas enim mentis ad Deum est per gratiam. Sed hierarchia est
<lb/>deiforme, inquantum possibile est, similans. Ergo videtur quod ordines hierarchiae
<lb/>non distinguantur nisi per gratiam.
<lb/>2. Praeterea, secundum Dionysium, per nomina ordinum
<lb/>ostenduntur proprietates eorum. Sed quaedam nomina ordinum exprimunt gratiam,
<lb/>praecipue nomen «Seraphim», quod imponitur ab ardore caritatis. Ergo
<lb/>videtur quod distinctio ordinum sit per gratiam.
<lb/>3. Praeterea, nostra hierarchia exemplata est a caelesti. Sed in nostra hierarchia
<lb/>non est distinctio ordinum per naturam, sed solum per gratiam sacramentalem,
<lb/>quae confertur in sacramento ordinis. Ergo videtur quod nec in caelesti
<lb/>sit distinctio ordinum per naturam.
<lb/>4. Praeterea, ad distinctionem ordinum requiritur gradus secundum actiones
<lb/>hierarchicas, ut unus alium purget, illuminet, et perficiat. Sed hoc non potest
<lb/>esse nisi per divinum lumen in eis receptum. Ergo videtur quod ante collationem
<lb/>gratiae, nulla fuerit ordinum distinctio per naturam.
<pb n="vol. 3, p. 474"/>
<lb/>SED CONTRA est quod dicitur in definitione ordinis in littera posita, quod ordo
<lb/>est multitudo caelestium spirituum qui conveniunt in naturalibus datis, et in
<lb/>muneribus gratiae. Ergo videtur quod etiam per naturam sit distinctio ordinum.
<lb/>Praeterea, ubicumque est diversitas gradus secundum superius et inferius, ibi
<lb/>est diversus ordo. Sed a principio creationis ante infusionem gratiae, si in gratia
<lb/>creati non sunt, fuit in eis gradus superior et inferior, secundum quod quidam
<lb/>erant subtilioris essentiae, et perspicacioris intelligentiae, ut supra dictum
<lb/>est. Ergo videtur quod a principio creationis fuerint in eis ordines distincti.
<lb/><hi rend="bold">Solutio</hi>
<lb/>Respondeo dicendum, quod donum gratiae est perfectivum naturae; et ideo
<lb/>distinctio ordinum est per diversum donum gratuitum sicut per principium formale,
<lb/>et per diversum donum naturale sicut per principium quasi materiale et
<lb/>dispositivum: unde definitio ordinis utrumque complectitur, comprehendens
<lb/>principia materialia et formalia. Sic ergo quodammodo a principio creationis
<lb/>fuit distinctio ordinum, non tamen secundum ultimum complementum.
<lb/>AD OBIECTA
<lb/>Ad primum ergo dicendum, quod etiam in natura angelica est quaedam deiformitas,
<lb/>secundum quod prima et nobilior est inter naturas creatas, et magis
<lb/>accedens ad similitudinem divinam, secundum proprietates naturales; sed completa
<lb/>deiformitas est per dona gratuita.
<lb/>Ad secundum dicendum, quod in Angelis ante infusionem gratiae erat etiam
<lb/>dilectio et cognitio naturalis, a cuius ardore et plenitudine possent dici
<lb/>Cherubim et Seraphim, quamvis non secundum completam rationem.
<lb/>Ad tertium dicendum, quod homines nostrae hierarchiae, omnes sunt unius speciei
<lb/>et naturae formaliter: unde tota diversitas individuorum in eadem specie
<lb/>causatur ex principiis materialibus: et ideo secundum naturam non est distinctio
<lb/>ordinis in nobis, sed secundum potestatem gratis concessam. Nec oportet
<lb/>quod in omnibus nostra hierarchia cum caelesti conveniat, etsi eam secundum
<lb/>modum suum imitetur.
<lb/>Ad quartum dicendum, quod si Angeli haberent naturalia tantum, adhuc lumen
<lb/>unius excederet lumen alterius; et ita posset esse aliqua illuminatio et perfectio,
<lb/>sed non complete.
<pb n="vol. 3, p. 476"/>
<lb/>ARTICULUS 8
<lb/><hi rend="bold">Utrum homines assumantur ad ordines Angelorum.</hi>
<lb/><hi rend="bold">Ad octavum sic proceditur.</hi>
<lb/>1. VIDETUR quod homines nunquam ad ordines Angelorum assumantur. Quia,
<lb/>secundum Dionysium, distinguuntur quatuor gradus rerum,
<lb/>scilicet intellectualium, in quo comprehenduntur Angeli; rationalium, in quo
<lb/>sunt homines; sensibilium, in quo sunt bruta animalia; et existentium, in quo
<lb/>sunt res insensibiles. Sed sensitiva nunquam possunt pertingere ad gradum
<lb/>rationalium. Ergo rationalia nunquam possunt pertingere ad gradum intellectualium;
<lb/>et ita homines non assumuntur ad ordines Angelorum.
<lb/>2. Praeterea, plus distat natura hominis a natura Angelorum, et praecipue
<lb/>superiorum, quam natura unius Angeli a natura alterius. Sed Angelus inferioris
<lb/>naturae non fuit capax illius doni per quod superiores ordinantur in suo ordine;
<lb/>nec breviter Angelus unius ordinis potest pertingere ad superiorem ordinem.
<lb/>Ergo videtur quod nec homines ad ordines Angelorum assumantur.
<lb/>3. Praeterea, quantumcumque intellectus perficiatur lumine gratiae vel gloriae,
<lb/>semper oportet quod intelligat sub lumine naturali: quia gratia non tollit naturam,
<lb/>sed perficit. Sed lumen naturale in nobis est obumbratum respectu luminis
<lb/>naturalis Angeli. Ergo homo semper magis obscure videbit quam Angelus. Sed
<lb/>tota substantia gloriae est in visione. Ergo videtur quod homo nunquam pertingat
<lb/>ad gloriam Angelorum.
<lb/>4. Praeterea, quaecumque differunt in hierarchia, differunt et homines differunt
<lb/>in hierarchia. Ergo videtur quod etiam in ordine; et ita homines non assumantur
<lb/>ad ordines Angelorum.
<lb/>5. Praeterea, quicumque est in ordine aliquo, habet actum illius ordinis. Sed
<lb/>actus alicuius ordinis est custodire homines et mitti in ministerium, quod non
<lb/>convenit animabus sanctis. Ergo videtur quod homines ad ordines Angelorum
<lb/>non assumantur.
<lb/>SED CONTRA est quod Dominus dixit Matth. 22, 30: quod «erunt sicut Angeli Dei
<lb/>in caelo». Dionysius etiam dicit, quod homines Angelorum gloriam
<lb/>sortiuntur. Gregorius etiam dicit in homilia de centum ovibus, quod homines
<lb/>secundum diversitatem meritorum ad diversos ordines transferuntur.
<pb n="vol. 3, p. 478"/>
<lb/><hi rend="bold">Solutio</hi>
<lb/>Respondeo dicendum, quod circa hoc est triplex positio. Quidam enim commentator
<lb/>graecus episcopus Eustratius nomine, dicit in commento super 6 Ethic.
<lb/>Aristotelis, quod nullus tantum animae suae profectum sperare potest ut ad
<lb/>operationem intellectuum separatorum pertingat; et secundum hoc, hominum
<lb/>qui in gloriam assumuntur, esset unus ordo decimus, inferior novem ordinibus
<lb/>Angelorum. Sed haec positio est contraria dictis sanctorum, et videtur sapere
<lb/>haeresim, cum etiam beata virgo super choros Angelorum exaltata sit: nisi
<lb/>forte dictum Commentatoris intelligatur quantum ad naturalem operationem,
<lb/>inquantum scilicet ex naturalibus pertingere potest.
<lb/>Alia positio est, quod hominum quidam assumuntur ad ordines Angelorum. Alii
<lb/>vero faciunt unum ordinem decimum: et sic impletur similitudo de decima drachma
<lb/>perdita, quae ponitur Lucae 15. Sed hoc diversimode assignatur. Quidam
<lb/>enim dicunt, quod solum virgines ad hos ordines assumuntur, eo quod cognata
<lb/>est Angelis virginitas, ut dicit Hieronymus; alii vero electi decimum ordinem
<lb/>constituunt. Sed hoc non est verum, cum multi non virgines, ut Petrus et
<lb/>Magdalena, multis etiam virginibus eminentiores sint. Unde alii dicunt, quod
<lb/>perfecti assumuntur ad ordines Angelorum; sed illi qui sunt imperfectorum
<lb/>meritorum, decimum ordinem consummabunt. Sed cum ex hominibus et Angelis
<lb/>futura sit una Ecclesia et una hierarchia, non est probabile quod numerus ordinum
<lb/>qui caelesti hierarchiae competit, per tria terna distinctus, ut ipse numerus
<lb/>ordinum exprimat Trinitatis increatae vestigium, per homines augeatur.
<lb/>Unde tertia positio plus mihi placet, quae etiam dictis sanctorum magis consonat,
<lb/>scilicet quod omnes electi assumantur ad ordines Angelorum, quidam ad
<lb/>superiores, quidam ad inferiores, quidam ad medios pro diversitate suorum
<lb/>meritorum; sed beata virgo maria super omnes. Sed utrum assumantur tot de
<lb/>hominibus quot ceciderunt Angeli, vel quot perstiterunt, vel quot fuerunt utrique,
<lb/>vel plures vel pauciores: ille scit cui soli cognitus est numerus electorum,
<lb/>in superna felicitate locandus.
<lb/>AD OBIECTA
<lb/>Ad primum ergo dicendum, quod plus distat ratio a sensu quam intellectus a
<lb/>ratione: quia sensus et ratio non communicant in uno obiecto; cum sensus
<lb/>apprehendat intentiones rerum cum conditionibus materiae; ratio autem et
<lb/>intellectus intentiones a conditionibus materiae separatas; unde in obiecto conveniunt;
<pb n="vol. 3, p. 480"/>
<lb/>differunt autem in modo: quia in cognitionem veritatis ratio inquirendo
<lb/>pervenit, quam intellectus simplici intuitu videt; unde ratio ad intellectum
<lb/>terminatur; unde etiam in demonstrationibus certitudo est per resolutionem ad
<lb/>prima principia, quorum est intellectus: et ideo non est inconveniens, si homines
<lb/>in sui ultimo gradu ad gradum intellectualium pertingunt.
<lb/>Ad secundum dicendum, quod meritum hominis est efficacius quam meritum
<lb/>Angeli: tum propter difficultatem, quae est occasio maioris conatus: tum etiam
<lb/>propter continuum augmentum gratiae, quod potest esse in homine, ut de virtute
<lb/>in virtutem proficiat, cum homo sit diutius viator quam Angelus fuerit: tum
<lb/>etiam inquantum merita nostra efficaciam habent ex merito Christi, cuius gratia
<lb/>est quodammodo infinita: «Nusquam enim Angelos apprehendit, sed semen
<lb/>Abrahae», Hebr. 2, 10, et ideo magis possunt homines virtute meriti transferri
<lb/>in gradum altioris naturae quam etiam Angeli.
<lb/>Ad tertium dicendum, quod in homine naturalis actio nunquam potest attingere
<lb/>ad aequalitatem Angelorum; sed lumen gloriae superabundans omnem umbram
<lb/>evacuabit, non quidem tollendo naturam, sed perficiendo lumen intellectuale,
<lb/>quod secundum naturam in nobis defective participatur.
<lb/>Ad quartum dicendum, quod secundum Dionysium,
<lb/>sicut se habet nostra hierarchia vel Ecclesia ad caelestem, ita hierarchia
<lb/>veteris legis ad nostram; unde sicut vetus hierarchia erat via in
<lb/>nostram et significabat eam, et propter hoc, veniente nova, vetus assumpta est
<lb/>in illam et ad ordines eius, ita etiam nostra hierarchia est via in caelestem, et
<lb/>signum eius; unde in patria non erit alia hierarchia hominum et Angelorum,
<lb/>sed una et eadem et homines in ordines Angelorum distribuentur.
<lb/>Ad quintum dicendum, quod actus Angelorum in nos consequitur ordines
<lb/>Angelorum magis quantum ad gradum naturae (quia angelica natura medium
<lb/>est inter Deum et nos) quam secundum essentiales proprietates ordinis. Ideo
<lb/>sicut animae damnatorum non dantur nobis in exercitium, ita nec animae sanctorum
<lb/>in custodiam, quia hoc non competit eis secundum gradum naturae suae.
<lb/><hi rend="bold">EXPOSITIO TEXTUS</hi>
<lb/>«Unde Dionysius tres ordines Angelorum esse tradit». Sciendum, quod
<lb/>Magister in verbis sequentibus partim accipit sententiam Dionysii, scilicet
<lb/>quantum ad numerum ordinum, partim sententiam Gregorii quantum ad eorum
<lb/>dispositionem: quia secundum Dionysium Principatus sunt de inferioribus et
<lb/>virtutes de mediis; secundum Gregorium e converso. Sed ordo Dionysii est
<lb/>secundum quod ipse prius enumeravit, incipiens ab inferioribus, ibi: «Angelos,
<lb/>Archangelos» etc.
<pb n="vol. 3, p. 486"/>
<lb/><hi rend="bold">IN SECUNDUM SENTENTIARUM, DISTINCTIO 10</hi>
<lb/><hi rend="bold">DIVISIO TEXTUS</hi>
<lb/>Posita distinctione ordinum, Magister hic determinat quosdam actus qui ordines
<lb/>distinctos consequuntur: et dividitur in partes duas: in prima determinat de
<lb/>quibusdam actibus qui consequuntur omnes ordines, scilicet assistere, et ministrare;
<lb/>in secunda determinat de actu custodiae, qui specialiter uni ordini competit,
<lb/>distinctione 11: «Illud quoque sciendum est, quod Angeli boni deputati
<lb/>sunt ad custodiam hominum». Prima in tres, secundum tres opiniones, quae in
<lb/>littera ponuntur; secunda incipit ibi: «Quibus obiicitur quod Isaias ait»; tertia
<lb/>vero ibi: «Alii vero dicunt, tres ordines supremos... ita creatori Deo assistere
<lb/>quod ad exteriora non exeunt». Circa secundum tria facit: primo ponit ea quae
<lb/>sunt ad confirmationem secundae positionis contra primam; secundo excludit
<lb/>quamdam quaestionem, ibi: «Hic oritur quaestio. Si omnes mittuntur... quare
<lb/>unus tantum inter novem ordines Angelorum nomine censetur?» tertio respondet
<lb/>ad probationes primae opinionis, ibi: «Qui autem omnes Angelos mitti asserunt,
<lb/>praedictas auctoritates... ita determinant». Quaestio autem quam removet,
<lb/>sumitur ex nomine Angeli; unde primo removet eam; secundo exponit quaedam
<lb/>nomina Angelorum, ostendens in quibus conveniant, ibi: «Et putant quidam
<lb/>Michaelem, Gabrielem, Raphaelem de superiori ordine fuisse».
<pb n="vol. 3, p. 488"/>
<lb/><hi rend="bold">QUAESTIO 1</hi>
<lb/>Hic quatuor quaeruntur: 1. Utrum omnes Angeli assistant; 2. Utrum omnes
<lb/>ministrent; 3. Si non; qui assistant, et qui ministrent; 4. Utrum illi qui ministrant,
<lb/>per ministerium a contemplatione retardentur.
<lb/>ARTICULUS 1
<lb/><hi rend="bold">Utrum omnes Angeli assistant.</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod omnes Angeli assistant. Assistere enim dicuntur Regi qui eius
<lb/>vultum praesentialiter intuentur. Sed Matth. 18, 10, dicitur de Angelis ad custodiam
<lb/>deputatis, quod «semper vident faciem Patris»; qui tamen sunt inferioris
<lb/>ordinis. Ergo videtur quod omnes Deo assistant.
<lb/>2. Praeterea, secundum Gregorium illi dicuntur assistere
<lb/>qui intima contemplatione perfruuntur. Sed omnes Angeli intime contemplantur,
<lb/>cum eos a contemplationis acumine nec pondus corporis neque culpa retardet.
<lb/>Ergo videtur quod omnes assistant.
<lb/>3. Praeterea, cuicumque convenit illud quod maius est, videtur etiam quod
<lb/>minus est sibi convenire, si utrumque sit dignitatis. Sed inter omnes actus
<lb/>patriae, fruitio est nobilissima. Ergo cum omnes fruantur, videtur multo fortius
<lb/>quod omnes assistant.
<lb/>4. Praeterea, a conspectu Dei multo amplius distant mali Angeli quam boni.
<lb/>Sed mali Angeli etiam dicuntur Deo assistere, ut habetur Iob, 1, 6, quod cum
<lb/>venissent filii Dei ut assisterent coram Domino, affuit inter eos etiam satan.
<lb/>Ergo videtur quod omnes Angeli assistant.
<lb/>SED CONTRA, Daniel. 7, 10 dicitur: millia millium ministrabant ei; ubi dicit
<lb/>Gregorius, quod alii sunt qui assistunt, alii qui ministrant. Ergo non omnes
<lb/>assistunt.
<lb/>Praeterea, illi dicuntur Regibus assistere qui in eorum palatiis habitant. Sed,
<lb/>secundum Dionysium, esse in vestibulos divinitatis est proprium primae hierarchiae.
<lb/>Ergo videtur quod illi tantum assistant.
<pb n="vol. 3, p. 490"/>
<lb/><hi rend="bold">Solutio</hi>
<lb/>Respondeo dicendum, quod assistere dicitur in Angelis ad similitudinem eorum
<lb/>qui regibus assistunt. Assistere autem Regi dicuntur qui circa eum sunt. Unde
<lb/>cum proprium primae hierarchiae assignet Dionysius circa Deum esse, eis tantum
<lb/>convenit assistere. Dicuntur autem circa Deum esse, inquantum immediate
<lb/>illuminationes percipere possunt in ipsa simplicitate divini luminis, et hoc propter
<lb/>perspicacitatem suae intelligentiae. Quanto enim aliquis intellectus est perspicacior,
<lb/>tanto ex principio universali cognito in plures conclusiones et in
<lb/>plura scibilia potest devenire: et illi qui minus sunt perspicacis intellectus, non
<lb/>possunt quaestionum veritates videre nisi in principiis contractis et appropriatis
<lb/>ad materiam illam. Et ideo illi supremi intellectus primae hierarchiae in ipso
<lb/>primo illuminationum principio omnis illuminationis rationes percipiunt; et
<lb/>propter hoc circa Deum esse dicuntur, et ei assistere; inferiores vero cognitionem
<lb/>accipiunt ex ipso lumine iam diviso et multiplicato in ipsis supremis
<lb/>Angelis respectu divinae simplicitatis; et propter hoc non dicuntur circa Deum
<lb/>esse, et sibi assistere.
<lb/>AD OBIECTA
<lb/>Ad primum ergo dicendum, quod quamvis omnes immediate essentiam divinam
<lb/>contemplentur, non tamen in ipsa omnes inspicere possunt hoc quod ad eorum
<lb/>ordinem, idest hierarchiam, pertinet: et ideo non assistunt, proprie loquendo,
<lb/>omnes.
<lb/>Ad secundum dicendum, quod intime contemplari potest dici aliquis tripliciter.
<lb/>Vel secundum quod eius consideratio non distrahitur ad exteriora sensibilia; et
<lb/>sic omnes Angeli boni et mali intime contemplantur, quia scientiam a sensu non
<lb/>accipiunt: aut per hoc quod non indigent exteriori similitudine in qua Deum
<lb/>contemplentur, quae scilicet sit extra essentiam eius, sed eum in essentia sua
<lb/>vident; et sic intime contemplantur omnes beati, non autem in statu creationis,
<lb/>nec iterum mali Angeli: aut per hoc quod non tantum essentiam Dei vident, sed
<lb/>ipsam penetrantes, in ipsa inspiciunt eius effectus, qui in ipsa per similitudinem
<lb/>relucent; et sic intime contemplari est proprie assistere; et hoc solum Angelis
<lb/>primae hierarchiae convenit; secundum alios vero modos dicitur secundum
<lb/>quid assistere.
<lb/>Ad tertium dicendum, quod fruitio est nobilissimus actus patriae; qui quamvis
<lb/>omnibus communis sit, non tamen aequaliter omnibus contingit; sed sunt diversi
<lb/>gradus fruitionis, et altissima fruitio est in assistendo. Unde non sequitur
<lb/>quod omnes fruentes assistant.
<lb/>Ad quartum dicendum, quod daemones dicuntur inter assistentes, inquantum
<lb/>cum eis conveniunt in primo modo intimae contemplationis.
<pb n="vol. 3, p. 492"/>
<lb/>ARTICULUS 2
<lb/><hi rend="bold">Utrum omnes Angeli mittantur in ministerium.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod omnes Angeli in ministerium mittantur. Nulli enim dubium est
<lb/>quin divinae personae excedant omnes Angelos in infinitum. Sed divinae personae
<lb/>mittuntur, ut Filius et Spiritus Sanctus, ut in 1 lib., dictum est. Ergo multo
<lb/>fortius omnes Angeli.
<lb/>2. Praeterea, inter omnes ordines primus ordo est Seraphim. Sed Seraphim
<lb/>leguntur missi. Isai. 6, 6: «Volavit ad me unus de Seraphim». Ergo videtur quod
<lb/>multo fortius alii mittantur.
<lb/>3. Praeterea, apostolus ad Hebraeos intendit probare per ministerium Angelorum,
<lb/>Christum Angelis maiorem esse, per hoc quod ipse, non sicut minister, sed sicut
<lb/>verus haeres in domo Dei Patris est. Unde dicit ad Hebr. 1, 14, quod «omnes
<lb/>sunt administratorii spiritus, in ministerium missi». Sed Christus simpliciter
<lb/>omnibus Angelis maior est. Ergo videtur quod, secundum intentionem Apostoli,
<lb/>omnes Angeli in ministerium mittantur.
<lb/>4. Praeterea, omnes caelestes spiritus Angeli dicuntur. Sed Angelus idem est
<lb/>quod nuntius. Ergo videtur quod omnes ad exteriora nuntianda mittantur.
<lb/>5. Praeterea, quod Angeli ministrent nobis, hoc est propter eximiam caritatem
<lb/>eorum in nos. Sed quanto superiores sunt, tanto maiori caritate fervent. Ergo
<lb/>videtur quod eis conveniat magis nobis ministrare.
<lb/>SED CONTRA, secundum Dionysium, haec est lex divinitatis
<lb/>inviolabiliter stabilita; quod a primis ultima per media perficiantur. Sed inter
<lb/>nos et primos Angelos sunt medii inferiores. Ergo primorum actio immediate
<lb/>non pervenit ad nos, sed est per medios secundos.
<lb/>Praeterea, inter agens et recipiens dicitur esse proportio. Sed recipere divinas
<lb/>illuminationes proportionatas nobis, et per convenientiam nostrae hierarchiae,
<lb/>convenit inferioribus Angelis. Ergo videtur quod tantum immediate ipsi ad nos
<lb/>mittantur.
<lb/><hi rend="bold">Solutio</hi>
<lb/>Respondeo dicendum, quod Gregorius istam quaestionem
<lb/>movet; sed in neutram partem assertive determinat. Quidam vero dicunt, aliquos
<lb/>Angelos ex officio ad ministerium deputari, ut inferiores; sed quod aliqua
<lb/>causa extra communem dispensationem exorta, etiam superiores in ministerium
<pb n="vol. 3, p. 494"/>
<lb/>mittuntur. Sed istud non videtur necessarium: quia ad quantumcumque maxima
<lb/>nuntianda vel exequenda inferiores ordines sufficiunt. Et praeterea, quamvis
<lb/>huiusmodi magna fiant praeter communem cursum naturae, non tamen fiunt
<lb/>praeter ordinem gratiae, secundum quem ordinum distinctio attenditur. Et ideo
<lb/>secundum Dionysium dicendum, quod superiores Angeli nunquam immediate
<lb/>circa nos ministerium habent: et huius ratio ex tribus potest assumi. Primo ex
<lb/>dispositione divinae sapientiae, cuius ordinatione vel lege sancitum est ut a
<lb/>superioribus in ultima per media actiones perveniant, ut sic sit ordinata connexio
<lb/>in omnibus partibus universi, et nulli sua nobilitas subtrahatur, quae est
<lb/>in hoc ut inferiorum quodammodo causa existat quantum ad aliquid. Secundo
<lb/>ex parte illuminationum. Sicut enim in actionibus corporalibus requiritur proportio
<lb/>inter agens et recipiens, quod praecipue in sensibus patet, qui ab excellenti
<lb/>sensibili corrumpuntur; ita etiam est in intellectualibus. Unde intellectus
<lb/>hebes ad subtilissimas veritates non pertingit. Cum ergo lumen intellectuale in
<lb/>supremis Angelis sit simplicissimum et universalissimum, non est proportionatum
<lb/>intellectui nostro, qui est in ultimo gradu intellectualium substantiarum;
<lb/>nisi prius contrahatur et determinetur in ipsis inferioribus, qui sunt minoris
<lb/>simplicitatis. Tertio ex parte ipsarum actionum quas circa nos exercent: cum
<lb/>enim actiones ministerii sint particulares, et circa particularia, oportet quod
<lb/>earum consecutio sit per formas magis contractas et particulares quam in superioribus.
<lb/>Hae autem sunt formae quae sunt in Angelis inferiorum ordinum: et
<lb/>ideo executio divinorum mysteriorum pertinet ad inferiores Angelos: et haec est
<lb/>causa quare philosophi posuerunt duplices motores orbium: scilicet quosdam
<lb/>coniunctos, quos vocabant orbium animas, quorum conceptiones sunt determinatae
<lb/>et particularizatae; et hos etiam Avicenna
<lb/>dicit Angelos ministrantes: alios vero separatos, quos intelligentias dicunt, in
<lb/>quibus sunt formae simplices et universales; et hos dicit Angelos esse assistentes.
<lb/>Unde patet quod haec positio rationabilior est: tum quia Dionysius hoc tradit,
<lb/>qui discipulus Pauli fuit, et dicitur eius visiones scripsisse; unde eum frequenter
<lb/>in auctorem inducit, et praecipue in divisione hierarchiarum, et, sicut
<lb/>in 13 cap. caelest. Hier. Innuit, haec positio vulgata erat tempore primitivae
<lb/>ecclesiae: tum etiam quia dictis philosophorum magis consonat, ut ab eis ea
<lb/>quae contra fidem non sunt, accipiamus, aliis resecatis.
<pb n="vol. 3, p. 496"/>
<lb/>AD OBIECTA
<lb/>Ad primum ergo dicendum, quod missio aequivoce convenit divinis personis, et
<lb/>ipsis Angelis: divinae enim personae non mittuntur mutando locum, sed per
<lb/>novum effectum gratiae gratum facientis in sanctis animabus; sed Angeli mittuntur
<lb/>mutando locum, et operando in nos, non sicut agens primum, sed sicut
<lb/>agentia secunda determinata et proportionata respectu propriorum receptivorum:
<lb/>et ideo ratio procedit ex aequivoco.
<lb/>Ad secundum dicendum, quod illam obiectionem solvit Dionysius
<lb/>dupliciter. Primo ut dicatur, quod ille qui missus est ad purgandum
<lb/>labia Isaiae, fuit de inferiori ordine, et dictus est de Seraphim aequivoce, quia
<lb/>per ignem purgare venerat. Secundo ut dicatur, vere eum fuisse de ordine
<lb/>Seraphim. Non tamen ille Angelus qui visionem revelabat, erat de superiori
<lb/>ordine, sed de inferiori. Sed cum virtus hierarchica quae est in inferioribus
<lb/>Angelis, sit primo a Deo, et consequenter a superioribus descendens; Angelus
<lb/>visionem formans reduxit Prophetam in cognitionem non solum virtutis immediate
<lb/>agentis, sed etiam virtutis divinae, unde ostendit Dominum super solium
<lb/>sedentem; et per consequens virtutem supremorum in Angelis, unde ostendit
<lb/>Seraphim circa thronum stantia; et ostendit virtutem purgativam ab eis per
<lb/>inferiores Angelos usque in homines devenire, per hoc quod Seraphim videbatur
<lb/>ad eum volans pervenire. Et ponit exemplum de sacerdote, qui absolvit ex
<lb/>potestate a Pontifice descendente; ac si diceret: Pontifex te absolvit, qui mihi
<lb/>tradidit potestatem absolvendi te: ita et Angelus ostendit Seraphin purgantem,
<lb/>quia ipse in virtute eius purgabat.
<lb/>Et per hoc etiam patet responsio ad tertium: quod omnes dicuntur ministrare,
<lb/>inquantum inferiores virtute superiorum, ministerium exequuntur. Vel potest
<lb/>dici, quod apostolus, Hebr. 1, intendit probare praeeminentiam novae legis ad
<lb/>veterem, propter eminentiam Christi, qui novam legem dedit, ad Angelos, per
<lb/>quos vetus lex tradita est. Unde loquitur quantum ad Angelos ultimi ordinis, per
<lb/>quos lex tradita est; ut sic lex nova, cuius Christus est auctor, legi veteri praeponatur.
<lb/>Ad quartum dicendum, quod omnes caelestes spiritus, secundum Dionysium,
<lb/>dicuntur Angeli, non quia ad aliquid nobis
<lb/>nuntiandum mittantur, sed quia divinum lumen, quod caligini et tenebris propter
<lb/>sui simplicitatem, et immensitatem fulgoris comparatur, secundum quod est
<pb n="vol. 3, p. 498"/>
<lb/>in suo fonte, in ipsis recipitur cum minori simplicitate; et ideo magis est proportionatum intelligibilibus sequentium; et propter hoc dicuntur nuntiare vel
<lb/>manifestare lumen divinum; et sic unusquisque Angelus inferior sui superioris
<lb/>manifestativus est, sicut nubes nuntiant lumen solis, quod in suo fonte inspici
<lb/>non potest. Si autem dicantur Angeli propter nuntiationem exteriorem, ut
<lb/>Gregorius dicere videtur, tunc etiam Angelis superioribus
<lb/>convenit, inquantum de rebus nuntiandis inferiores illuminant.
<lb/>Ad quintum dicendum, quod superiores Angeli propter caritatem quam in nos
<lb/>habent, inferiores movent et dirigunt ad operandum nostram salutem: nec aliquid
<lb/>perfectae caritati detrahitur, si ministerium immediate non exequuntur.
<lb/>ARTICULUS 3
<lb/><hi rend="bold">Utrum omnes Angeli secundae hierarchiae mittantur.</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod omnes Angeli secundae hierarchiae mittantur. Omnes enim
<lb/>Angeli vel assistunt vel ministrant. Sed assistere est proprium primae hierarchiae,
<lb/>cuius est circa Deum esse, secundum Dionysium. Ergo
<lb/>omnes alii in ministerium mittuntur.
<lb/>2. Praeterea, secundum Gregorium, plures sunt qui mittuntur
<lb/>quam qui assistunt. Sed si Angeli secundae hierarchiae non mittantur, plures
<lb/>assisterent, quia sex ordines, tribus tantum ministrantibus. Ergo illi de media
<lb/>hierarchia mittuntur.
<lb/>3. Praeterea, cum nullus Angelus alteri sit aequalis, quilibet Angelus praeter primum
<lb/>et ultimum, est medius inter aliquos duos. Si ergo de ratione mediae hierarchiae
<lb/>esset quod in ministerium non mitteretur, pari ratione nullus Angelus mitteretur
<lb/>in ministerium, nisi ultimus tantum: quod dissonat et a veteribus Scripturis
<lb/>et a dictis sanctorum. Ergo videtur quod illi de media hierarchia mittantur.
<pb n="vol. 3, p. 500"/>
<lb/>4. Praeterea, omnis potestas est ordinata ad executionem operis. Sed nomina
<lb/>ordinum secundae hierarchiae imponuntur a gradu potestatis. Ergo videtur
<lb/>quod eorum sit mitti ad exequendum ministerium.
<lb/>5. Sed contra, ordines unius hierarchiae videntur esse aequipotentes in modo
<lb/>accipiendi divinas illuminationes. Sed dominationibus, quae sunt in media hierarchia,
<lb/>non convenit in ministerium mitti: quia ministrare est contra rationem
<lb/>dominii. Ergo videtur quod nec alii ordines mediae hierarchiae mittantur.
<lb/>6. Praeterea, lex divinitatis est ut superiores reducant ultimos per medios. Sed
<lb/>inter mediam hierarchiam Angelorum et nostram est ultima hierarchia angelica.
<lb/>Ergo videtur quod illuminationes non immediate perveniant ad nos a media
<lb/>hierarchia; et ita Angeli illius hierarchiae non mittuntur.
<lb/><hi rend="bold">Solutio</hi>
<lb/>Respondeo dicendum, quod quidam dicunt, Angelos primae hierarchiae nullo
<lb/>modo mitti sed assistere; Angelos vero tertiae hierarchiae mitti ad nos; sed
<lb/>Angelos mediae hierarchiae mitti ad illos de tertia: et haec est opinio quae tangitur
<lb/>in littera. Sed non videtur conveniens. Tum quia secundum hoc non esset
<lb/>differentia inter primam et mediam hierarchiam: non enim potest intelligi missio
<lb/>Angeli ad Angelum nisi per hoc quod unus alium illuminat: sicut autem
<lb/>secunda illuminat tertiam, ita prima secundam. Tum etiam quia dictis sanctorum
<lb/>non consonat, qui assignant ordinibus secundae hierarchiae actus qui in
<lb/>executione exterioris ministerii complentur, ut miracula facere, daemones arcere,
<lb/>et huiusmodi. Et ideo sequendo rationes nominum in Sacra Scriptura nobis
<lb/>traditorum, ex quibus, secundum doctrinam Dionysii,
<lb/>ordinum proprietates et officia colligere oportet, dicimus quod mediae hierarchiae
<lb/>duo ultimi ordines, scilicet virtutes et potestates, in exterius ministerium
<lb/>mittuntur; dominationibus autem mitti in ministerium non competit, sed dirigere
<lb/>omnes inferiores in suis ministeriis: hoc enim pertinet ad dignitatem Domini
<lb/>ut ad nutum eius dirigantur actiones subditorum, et ipse actionibus eorum non
<lb/>admisceatur. Unde a Gregorio Principatibus et Potestatibus praeesse
<lb/>dicitur, et a Dionysio maior omni subiectione describitur
<lb/>dominationum ordo. Et ita relinquitur quod ordo virtutum sit supremus omnium
<lb/>ordinum qui mittuntur, quasi pertingens ad ultimum in divinis ministeriis: quod
<lb/>nomini competit: quia virtus dicitur ultimum in re de potentia, ut ponitur in
<lb/>1 Caeli et Mund.
<pb n="vol. 3, p. 502"/>
<lb/>AD OBIECTA
<lb/>Ad primum ergo dicendum, quod nullus ordo mediae hierarchiae est, proprie
<lb/>loquendo, de dispositione assistentium, sed pertinet ad dispositionem ministrantium.
<lb/>Sicut autem in artificialibus invenitur aliquis artifex qui tantum
<lb/>manu operatur exequens praeceptum alterius et nulli imperans, sicut ille qui
<lb/>praeparat materiam; alius vero qui praecipit praeparanti materiam, et ipse
<lb/>operatur ad inducendam formam; alius vero qui nihil operatur sed praecipit,
<lb/>habens rationes operis sumptas ex fine cuius est coniectator, et talis dicitur
<lb/>architector, quasi princeps artificum, vel usualis inquantum utitur ministerio
<lb/>subditorum ad suum finem, ut ex 2 Physic. habetur; ita etiam in ministeriis
<lb/>divinis dominationes sunt quasi artifices dirigentes et imperantes; alii
<lb/>vero sicut exequentes secundum gradum et modum suum: nihilominus omnes
<lb/>ministri dicuntur, sicut et isti omnes artifices.
<lb/>Ad secundum dicendum, quod secundum hanc positionem verificatur dictum
<lb/>Gregorii; quia plures erunt ordines ministrantium (quia
<lb/>sex) quam assistentium, qui sunt tres, ut ex dictis patet.
<lb/>Ad tertium dicendum, quod medium, inquantum huiusmodi, non est immediate
<lb/>operativum: quia actio est secundum contactum vel secundum situm in corporalibus,
<lb/>vel secundum ordinem in spiritualibus: sed si aliquid sit medium quantum
<lb/>ad aliquid, et quantum ad aliud ultimum, potest immediate agere. Hoc
<lb/>autem contingit quando plures secundum gradum potentiae differentes, super
<lb/>idem operationem habent. Erit enim aliqua actio quam circa illud potest efficere
<lb/>superior quam non potest inferior facere; et quantum ad illam actionem illud
<lb/>supremum est ultimum. Alia vero actio est quam poterit inferior facere; et in
<lb/>illa est supremum operans et non ultimum; sed medium inter primum dirigens
<lb/>et ultimum operans; unde hanc actionem non faciet medium nisi mediante ultimo:
<lb/>quod patet in exemplo prius inducto. Artifex enim qui inducit formam, in
<lb/>hac operatione est ultimus: quia nullus infra eum hoc potest, ut verbi gratia,
<lb/>compaginare tabulas ad formam navis complendam; et ideo hoc immediate
<lb/>facit. Sed praeparationem materiae per dolationem tabularum facit mediante
<lb/>inferiori artifice, inquantum dat sibi regulas, quales debeant esse tabulae aptae
<lb/>ad compaginationem navis. Ita est etiam in ordinibus Angelorum. Potestates
<lb/>enim habent actum circa ea quae pertinent ad tranquillitatem totius universi
<lb/>inquantum habent potentiam non limitatam; et talia ordo Potestatum per se
<lb/>facit. Alia vero sunt quae pertinent ad statum unius provinciae vel regni, et hoc
<lb/>non faciunt Potestates nisi mediantibus Principatibus, qui haec per se exequuntur.
<lb/>Quaedam vero sunt pertinentia ad aliquem vel ad aliqua specialiter: et
<lb/>haec etiam Principatus non exequuntur nisi mediantibus Angelis: in quibus
<lb/>etiam quae maiora sunt, fiunt immediate per superiores; et quae minora sunt,
<lb/>immediate ab inferioribus.
<pb n="vol. 3, p. 504"/>
<lb/>Ad quartum dicendum, quod ex hoc quod ordines secundae hierarchiae nominantur
<lb/>a potentia, significatur quod ad ministrativam dispositionem pertinent;
<lb/>sed non oportet quod omnes immediate ministerium exequantur.
<lb/>Ad alia etiam duo patet responsio per ea quae dicta sunt.
<lb/>ARTICULUS 4
<lb/><hi rend="bold">Utrum Angeli impediantur a contemplatione</hi>
<lb/><hi rend="bold">per executionem ministerii.</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod Angeli per executionem ministerii a contemplatione retardentur:
<lb/>quia, ut habetur Tobiae 12, 20, Angelus in ministerio existens, dixit:
<lb/>«Tempus est ut revertar ad eum qui misit me». Sed non revertitur nisi per contemplationem.
<lb/>Ergo videtur quod per ministerium a contemplatione Dei
<lb/>abscesserit.
<lb/>2. Praeterea, una potentia finita non potest simul in plures operationes. Sed
<lb/>potentia Angeli finita est. Ergo videtur quod non potest simul contemplari et
<lb/>ministrare.
<lb/>3. Praeterea, intellectus creatus non potest simul plura intelligere. Sed quando
<lb/>ministrant Angeli, intellectu considerant ea quae agunt. Ergo videtur quod tunc
<lb/>divina contemplari non possunt.
<lb/>4. Praeterea, locus contemplationis est caelum empyreum. Sed cum sunt hic,
<lb/>secundum Damascenum non sunt in caelo. Ergo videtur
<lb/>quod exequendo circa nos ministerium, a contemplatione retardentur.
<lb/>SED CONTRA est quod dicit Gregorius quod sic ad exteriora
<lb/>prodeunt quod ab intimis nunquam recedunt. Ergo videtur quod semper contemplentur
<lb/>vel assistant, si sunt iidem ministrantes et assistentes.
<lb/>Praeterea, beatitudo Angelorum non minuitur ex eorum ministerio. Sed eorum
<lb/>beatitudo tota est in contemplatione divinitatis. Ergo in nullo per ministerium
<lb/>eorum contemplatio retardatur.
<pb n="vol. 3, p. 506"/>
<lb/><hi rend="bold">Solutio</hi>
<lb/>Respondeo dicendum, quod Angeli beati nullam operationem habent quae non
<lb/>sit essentialis beatitudini, vel in qua per contemplationem beatam non dirigantur;
<lb/>et ideo contemplatio eorum se habet ad ministeria quae exequuntur, sicut
<lb/>in artifice consideratio regularum artis ad executionem operis: eo quod ipse
<lb/>Deus est finis omnium operum hierarchicorum, et a fine sumitur ratio cuiuslibet
<lb/>operis; et ita se habet finis ad operabilia sicut principium ad speculabilia, ut in
<lb/>2 Physic. dicitur. Et ideo, sicut artifex simul considerat rationem artis
<lb/>et exequitur opus; ita et Angelus simul contemplatur Deum et ministrat nobis.
<lb/>AD OBIECTA
<lb/>Ad primum ergo dicendum, quod Angelus dicitur discedere a Deo non per
<lb/>intermissionem contemplationis, aut per locum (quia intra Deum currunt quocumque
<lb/>mittantur, ut dicit Venerabilis Beda, eo quod Deus ubique est), sed per
<lb/>hoc quod ab invisibilitate recedens visibilis apparet, sicut Filius exivit a Patre
<lb/>et venit in mundum, visibilis hominibus factus, Ioan. 16: et similiter dicuntur
<lb/>reverti ad Deum, quando deposita visibili specie ad pristinam invisibilitatem
<lb/>revertuntur.
<lb/>Ad secundum dicendum, quod contemplatio Angelorum magis se habet per
<lb/>modum receptionis quam actionis; et ideo, sicut luna simul recipit lumen a sole
<lb/>et illuminat inferiora corpora; ita etiam Angelus simul illuminatur a superiore
<lb/>et illuminat inferiorem, vel ministrat circa nos.
<lb/>Ad tertium dicendum, quod ea quae cognoscuntur diversis rationibus, intellectus
<lb/>non potest simul considerare: quia non potest consignari diversis similitudinibus
<lb/>simul, sicut nec corpus diversis figuris; sed ea quae cognoscuntur una
<lb/>ratione, vel quorum unum est ratio alterius, nihil prohibet simul intelligi.
<lb/>Ad quartum dicendum, quod caelum empyreum non est locus contemplationis
<lb/>secundum necessitatem, sed secundum congruentiam, sicut et Ecclesia domus
<lb/>orationis dicitur; et ideo ratio non sequitur.
<lb/><hi rend="bold">EXPOSITIO TEXTUS</hi>
<lb/>«Item Dionysius in Hierarchia... ait». Verba quae sequuntur, sunt Gregorii
<lb/>inducentis auctoritatem Dionysii non quantum ad verba,
<lb/>sed quantum ad sensum.
<lb/>Et putant quidam Michaelem, Gabrielem et Raphaelem de superiori ordine fuisse».
<lb/>Hoc expresse contradicit Scripturae: quia Michael Daniel. 10, ponitur in ordine
<lb/>Principum; Gabriel autem dicitur de ordine Archangelorum; Raphael autem posset
<lb/>poni in ordine Angelorum secundum ea quae circa singulares personas exercuit.
<pb n="vol. 3, p. 516"/>
<lb/><hi rend="bold">IN SECUNDUM SENTENTIARUM, DISTINCTIO 11</hi>
<lb/><hi rend="bold">DIVISIO PRIMAE PARTIS TEXTUS</hi>
<lb/>Postquam determinavit de quibusdam actibus qui consequuntur omnes ordines,
<lb/>scilicet assistere et ministrare; hic determinat de quodam actu ad quem unus
<lb/>ordo specialiter deputatur, scilicet custodire homines; et dividitur in partes
<lb/>duas: in prima determinat de Angelis quantum ad officium custodiae; in secunda
<lb/>quantum ad profectum, praedictum officium consequentem, ibi: «Praeterea
<lb/>illud considerari oportet». Circa primum duo facit: primo determinat veritatem;
<lb/>secundo circa determinata movet quaestionem, ibi: «Solet etiam quaeri,
<lb/>utrum singuli Angeli singulis hominibus, an unus pluribus ad custodiam vel
<lb/>exercitium deputatus sit». Ubi tria facit: primo movet quaestionem; secundo
<lb/>excludit alteram partem, ibi: «Sed cum electi tot sint quot et boni Angeli sunt,
<lb/>plures constat esse omnes simul bonos et malos homines quam boni Angeli
<lb/>sint»; tertio excludit reliquam, et exponit eam, ibi: «Ideoque dici oportet, unum
<lb/>eumdemque Angelum bonum vel malum pluribus hominibus deputari ad custodiam
<lb/>vel ad exercitium».
<pb n="vol. 3, p. 518"/>
<lb/><hi rend="bold">QUAESTIO 1</hi>
<lb/>Circa custodiam Angelorum quaeruntur hic quinque: 1. Utrum Angeli hominibus
<lb/>ad custodiam deputentur; 2. Cuius ordinis sit custodire; 3. Quorum hominum
<lb/>sit custodiri; 4. Utrum custodes Angeli semper custodiant homines quibus
<lb/>deputantur, vel quandoque eos derelinquant; 5. Cum de salute hominum gaudeant
<lb/>Angeli, utrum e contrario de perditione eorum tristentur.
<lb/>ARTICULUS 1
<lb/><hi rend="bold">Utrum Angeli custodiant homines.</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod Angeli homines non custodiant. Deus enim est custos hominum,
<lb/>ut dicitur Iob 7. Sed perfectior est custos qui per seipsum sufficit ad custodiam
<lb/>quam qui custodit mediantibus aliis. Cum ergo omne quod est perfectissimum,
<lb/>Deo sit attribuendum, videtur quod ipse nos per Angelos non custodiat
<lb/>2. Praeterea, custodia et conservatio hominum est per gratiam. Sed gratiam
<lb/>Deus immediate infundit animae, et non per Angelos. Ergo videtur quod eis non
<lb/>competat custodire nos.
<lb/>3. Praeterea, unus effectus custodiae Angelorum ponitur quod deferant orationes
<lb/>nostras ad Deum. Sed hoc videtur omnino superfluum, cum Deus omnia
<lb/>cognoscat. Ergo videtur vanum ponere Angelos hominum custodes.
<lb/>4. Praeterea, custos ponitur alicui aut propter imbecillitatem, ut scilicet iuvetur
<lb/>et defendatur, aut propter ignorantiam, ut instruatur; sicut mulieribus et pueris
<lb/>doctores et paedagogi dantur. Sed homo per se potest cognoscere ea quae sunt
<lb/>facienda vel vitanda, per legem naturalem cordi impressam; et potest etiam
<lb/>exequi propter arbitrii libertatem. Ergo videtur quod custodia Angelorum non
<lb/>egeat.
<lb/>5. Praeterea, custodis officium est retrahere custoditum ab his quae sibi sunt
<lb/>nociva. Sed Angeli non retrahunt homines a peccatis, cum multos in peccata
<lb/>praecipitari videamus. Ergo videtur quod Angeli hominum custodes non sint.
<lb/>6. Praeterea, custodis est instruere custoditum secundum modum eius. Sed
<lb/>modus hominis est cognitionem a sensibilibus accipere. Ergo videtur quod visibilibus
<lb/>apparitionibus nos deberent instruere. Hoc autem non faciunt, nisi forte
<lb/>raro. Ergo videtur quod vel non custodiunt, vel sunt negligentes in custodiendo.
<pb n="vol. 3, p. 520"/>
<lb/>SED CONTRA est quod dicitur in Psalm. 90, 2: «Angelis suis Deus mandavit de te,
<lb/>ut custodiant te in omnibus viis tuis».
<lb/>Praeterea, Deus est pronior ad miserendum quam ad puniendum. Sed Deus
<lb/>hominibus dedit daemones ad exercitium, ut habetur ad Ephes. ult., 12: «Non
<lb/>est nobis colluctatio adversus carnem et sanguinem, sed adversus principes et
<lb/>potestates, adversus mundi rectores tenebrarum harum». Ergo videtur quod
<lb/>multo fortius dederit Angelos ad custodiendum.
<lb/><hi rend="bold">Solutio</hi>
<lb/>Respondeo dicendum, quod, secundum Boetium in libro de Consolat.,
<lb/>Deus providentiam suam quam de omnibus rebus habet, mediantibus quibusdam
<lb/>causis exequitur. Ut autem in primo dictum est, quamvis omnium rerum
<lb/>providentiam habeat, speciali tamen modo substantiae rationales suae providentiae
<lb/>subduntur, inquantum altiori modo prae ceteris finem divinae bonitatis
<lb/>natae sunt consequi, et per altius principium, quod est voluntas. Quia ergo
<lb/>inter Deum et homines media est natura angelica, et secundum legem sapientiae
<lb/>suae hoc est ordinatum ut inferioribus per superiora provideat; ideo ipsi
<lb/>Angeli exequuntur divinam providentiam circa salutem hominum, adiuvando ad
<lb/>tendendum in finem, et liberando ab his quae processum in finem impediunt: et
<lb/>haec executio divinae providentiae per Angelos de hominibus, vocatur custodia
<lb/>Angelorum.
<lb/>AD OBIECTA
<lb/>Ad primum ergo dicendum, quod Deus est custos primus et principalis, apud
<lb/>quem summa providentia residet: nec est propter suam insufficientiam quod
<lb/>suam providentiam de hominibus exequitur per Angelos, sed propter ordine
<lb/>suae sapientiae. Tum quia congruit Angelis, ut scilicet eis haec dignitas non
<lb/>negetur, quod sint duces hominum reductionis in Deum; et in hoc Deum quodammodo
<lb/>imitantur, inquantum cooperantur Deo in introductione hominum in
<lb/>finem. Tum quia congruit hominibus, qui sunt in statu imperfectionis, quem
<lb/>pueritiae Apostolus comparat 1 Corinth. 13; unde eis custodes tamquam pueris
<lb/>assignantur, donec veniente quod perfectum est, evacuetur quod ex parte est.
<pb n="vol. 3, p. 522"/>
<lb/>Ad secundum dicendum, quod sicut in operationibus artificialibus, in quibus
<lb/>instrumenta quodammodo disponunt ad formam, ut ignis mollificando ferrum,
<lb/>et martellus dilatando; sed forma cultelli inducitur ab artifice per similitudinem
<lb/>artis quam habet: ita etiam Deus, qui est primus custos, inducit ultimam perfectionem
<lb/>coniungentem fini, et per hoc conservantem, scilicet gratiam et gloriam.
<lb/>Sed Angelorum est praeparare homines ad susceptionem gratiae per illuminationes,
<lb/>et alia huiusmodi.
<lb/>Ad tertium dicendum, quod non dicuntur Deo orationes nostras deferre quasi
<lb/>ipsum de hoc docentes, sed quasi ipsum orantes pro nobis; sicut etiam sacerdos
<lb/>offert Deo orationem populi, inquantum sua interventione effectum orationibus
<lb/>impetrat.
<lb/>Ad quartum dicendum, quod lumen naturalis cognitionis imperfectum est, et
<lb/>praecipue ad dirigendum in illa quae naturam excedunt: voluntas etiam eius
<lb/>potest ad malum inclinari multis occasionibus: et ideo providet hominibus
<lb/>Angelorum praesidium.
<lb/>Ad quintum dicendum, quod sicut providentiae divinae est sic impedire mala, ut
<lb/>tamen salvetur naturae conditio; ita etiam et Angelorum custodiae: et ideo ad
<lb/>Angelos non pertinet quod homines custodiendo ad virtutem cogant, et a vitiis
<lb/>retrahant: quia sic periret libertas arbitrii et ratio meriti.
<lb/>Ad sextum dicendum, quod huiusmodi apparitiones visibiles Angelorum, eo
<lb/>quod sunt supra cursum naturae, stuporem quemdam incutiunt, et quodammodo
<lb/>violenter incitant ad consensum: in quo perit aliquod bonum hominis quantum
<lb/>ad conditionem naturae, quod est inquisitio rationis. Unde huiusmodi
<lb/>apparitiones non omnibus fiunt; sed aliquibus factae sunt ad confirmationem
<lb/>fidei in multis, sicut etiam miracula. Nihilominus tamen per modum nostrum
<lb/>instruunt nos, illustrando phantasmata, et confortando lumen intellectus nostri,
<lb/>et excitando ad aliquid rectius considerandum.
<pb n="vol. 3, p. 524"/>
<lb/>ARTICULUS 2
<lb/><hi rend="bold">Utrum ad omnes ordines tertiae hierarchiae</hi>
<lb/><hi rend="bold">pertineat custodire homines.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod custodire pertineat ad omnes ordines tertiae hierarchiae.
<lb/>Quia, secundum Dionysium, tertiae hierarchiae proprium est
<lb/>lumen divinum accipere per convenientiam nostrae hierarchiae, idest proportionatum
<lb/>ad immediate transferendum in nos. Sed ille Angelus dicitur custos
<lb/>hominis qui immediate ipsum illuminat. Ergo videtur quod custodire ad omnes
<lb/>pertineat.
<lb/>2. Praeterea, Angelus custos defendit hominem ab impugnatione invisibilis
<lb/>hostis. Sed arcere, secundum Gregorium pertinet ad potestates.
<lb/>Ergo videtur quod illi ordini praecipue conveniat custodire.
<lb/>3. Praeterea, missio ordinatur ad custodiam. Sed Angeli quinque ordinum mittuntur
<lb/>ad explendum exterius ministerium, ut dictum est. Ergo omnibus convenit
<lb/>custodire.
<lb/>4. Praeterea, in hominibus inveniuntur diversa officia. Sed secundum diversa
<lb/>officia distinguuntur ordines Angelorum, quorum officiorum aliquae similitudines
<lb/>inveniuntur in officiis humanis, ut dicit Gregorius, ostendens qualiter
<lb/>homines ad ordines Angelorum assumantur. Ergo videtur quod omnes ordines
<lb/>ad custodiam deputentur.
<lb/>SED CONTRA est quod dicit Gregorius, Angelos esse qui minima nuntiant.
<lb/>Sed minima sunt quae ad singulares personas pertinent: quia quanto bonum est
<lb/>communius, tanto est divinius, secundum Philosophum. Ergo videtur
<lb/>quod illi qui singulis hominibus praesunt, sunt tantum de ordine Angelorum.
<lb/>Praeterea, Bernardus dicit in lib. de Considerat.: «Putamus Angelos dici
<lb/>qui singulis hominibus praeponuntur, in ministerium missi propter eos qui hereditatem
<lb/>capiunt salutis». Ergo videtur idem quod prius.
<lb/><hi rend="bold">Solutio</hi>
<lb/>Respondeo dicendum, quod illi Angeli dicuntur hominum custodes qui immediate
<lb/>illos illuminant, et habent actus limitatos circa humana officia, et procurant
<lb/>quae ad ipsos specialiter pertinent: et ex hoc quod immediate illuminant,
<lb/>excluduntur a custodia Angeli assistentes; ex hoc autem quod habent actus
<lb/>limitatos ad dirigendum in humanis officiis, excluditur media hierarchia, quae
<pb n="vol. 3, p. 526"/>
<lb/>habet potestatem non limitatam ad humana officia. Per hoc autem quod per
<lb/>custodiam procurant ea quae pertinent ad aliquas determinatas personas, quod
<lb/>est ultimum et minimum in actibus Angelorum, deputatur custodia ultimo ordini,
<lb/>qui est ordo Angelorum.
<lb/>AD OBIECTA
<lb/>Ad primum ergo dicendum, quod tota tertia hierarchia accipit illuminationes
<lb/>proportionatas ad actus et officia humana; non tamen ad hanc vel ad illam personam;
<lb/>sed hoc est Angelorum; et ita eis convenit custodire singulos homines,
<lb/>aliis vero convenit custodire singulas provincias vel regna.
<lb/>Ad secundum dicendum, quod inferiores Angeli participant virtutem superiorum,
<lb/>inquantum ab eis illuminantur, sicut, secundum Dionysium,
<lb/>dicitur inferior Angelus purgasse Isaiam per ignem virtute Seraphin: et ita etiam
<lb/>inferiores Angeli virtute Potestatum daemones cohibent; et similiter virtute aliorum
<lb/>superiorum ordinum possunt exequi aliqua quae ad eos pertinent circa
<lb/>determinatas personas.
<lb/>Ad tertium dicendum, quod omnes Angeli custodes mittuntur; non tamen omnes
<lb/>qui mittuntur, custodiunt; sed ultimi tantum custodiunt, ut dictum est: quia
<lb/>superiores exequuntur ea quae ad multos pertinent; et quanto ad plures, tanto
<lb/>est ordo superior: et ideo virtutes sunt supremi inter exequentes ministeria,
<lb/>quia eorum actus se extendunt non tantum ad res humanas, sed etiam ad res
<lb/>naturales, ut patet in operatione signorum; et post Potestates, quorum actus
<lb/>non tantum ad homines, sed etiam ad daemones se extendit; et post
<lb/>Principatus, quorum operatio est circa totam multitudinem; et ultimi Angeli,
<lb/>qui operantur circa determinatas personas; Archangeli vero medii sunt, habentes
<lb/>aliquid commune cum utrisque, ut prius dictum est.
<lb/>Ad quartum dicendum, quod omnia officia humana pertinentia ad singulares
<lb/>personas, cum quibuscumque ordinibus similitudinem habeant, diriguntur per
<lb/>ultimum ordinem, inquantum participant virtutes superiorum, ut dictum est; sed
<lb/>illa officia quae ad multitudinem pertinent, diriguntur per Principatus vel
<lb/>Archangelos: et ideo homo in praelatione constitutus illuminatur ab Angelo
<lb/>inferioris ordinis de his quae ad statum personae suae pertinent; sed ab Angelo
<lb/>principe de his quae respectant ad regimen multitudinis.
<pb n="vol. 3, p. 528"/>
<lb/>ARTICULUS 3
<lb/><hi rend="bold">Utrum omnibus hominibus deputentur Angeli ad custodiam.</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod non omnibus hominibus deputentur Angeli ad custodiam.
<lb/>Custodia enim Angelorum valet hominibus ad evitandum pericula, et ad
<lb/>instruendam ignorantiam. Sed Adam in primo statu ab utroque liber fuit. Ergo
<lb/>Angelum custodem non habuit.
<lb/>2. Praeterea, gratia confirmata in quibusdam hominibus hoc efficit ut mortaliter
<lb/>peccare non possint, ut patet in sanctificatis in utero. Sed contra impedimentum
<lb/>salutis per peccatum principaliter ordinata est custodia Angelorum.
<lb/>Ergo videtur quod tales ea non indigeant.
<lb/>3. Praeterea, ante nativitatem ex utero sacramenta salutis puero conferri non
<lb/>possunt. Sed hoc est quod Angelus custos in homine promovere intendit, scilicet
<lb/>salutem. Ergo puerperio animato ante nativitatem Angelorum custodia non
<lb/>debetur.
<lb/>4. Praeterea, custodia Angelorum est per hoc quod homines illuminando
<lb/>instruunt. Sed pueri ante perfectam aetatem non sunt capaces doctrinae. Ergo
<lb/>videtur quod careant Angelorum custodia.
<lb/>5. Praeterea, 2 Thessal. 1, dicitur, quod omnis actus antichristi erit secundum
<lb/>operationem Satanae. Sed custodia Angelorum ordinatur contra tentationes
<lb/>malignorum spirituum. Ergo videtur quod frustra ab Angelo custodietur.
<lb/>6. Sed contra, videtur quod etiam Christus Angelum custodem habuit. Primo
<lb/>per hoc quod dicit Dionysius quod subdebatur paternis
<lb/>dispositionibus mediantibus Angelis. Sed, ut dictum est, per custodiam executio
<lb/>divinae dispositionis fit de hominibus per Angelos. Ergo videtur quod Christus
<lb/>Angelum custodem habuit.
<lb/>7. Praeterea, Lucae 22, 43, dicitur, quod «apparuit Angelus Domini, confortans
<lb/>eum». Ergo videtur, cum confortare sit unus actus custodiae, quod Angelum
<lb/>custodem habuit.
<lb/><hi rend="bold">Solutio</hi>
<lb/>Respondeo dicendum, quod, sicut in 1 libro, dictum est, providentia
<lb/>proprie est ad conferendum ea quae promovent in finem, et removendum
<lb/>ea quae impediunt. Ultimum autem in his adiutoriis est id quod coniungit
<lb/>fini, quod a solo Deo est: et ideo ea quae ab Angelis custodibus per divinam
<lb/>providentiam circa singulares personas exequuntur, sunt quaedam praeparationes
<pb n="vol. 3, p. 530"/>
<lb/>iuvantes ad consequendum finem ultimum. Praeparans autem non habet
<lb/>operationem circa rem, nisi quae est ordinata ad finem, ante finis consecutionem;
<lb/>et ideo omnibus hominibus, ab infusione animae rationalis per quam ad
<lb/>finem salutis ordinantur, custodia debetur usque ad mortem, quando terminatur
<lb/>via proficiendi in finem. Nulli ergo carent custodia Angelorum, nisi vel per hoc
<lb/>quod fiunt impoenitibiles, ut damnati, vel per hoc quod finem gloriae consequuntur,
<lb/>ut beati.
<lb/>AD OBIECTA
<lb/>Ad primum ergo dicendum, quod quamvis in Adam non esset periculum ex aliqua
<lb/>corruptione carnis instigante ad malum, erat tamen periculum ex potentia
<lb/>peccandi, et ex daemone oppugnante: et similiter erat debilioris cognitionis
<lb/>quam Angelus; et ideo indigebat praesidio custodis Angeli.
<lb/>Ad secundum dicendum, quod etiam si confirmati peccare non possint, possunt
<lb/>tamen proficere, et eorum profectus potest impediri; et propter hoc indigent
<lb/>custodia Angelorum ad promovendum in bonum, et removendum impedimentum.
<lb/>Ad tertium dicendum, quod pueri in materno utero non recipiunt sacramenta
<lb/>Ecclesiae, quia non subduntur actibus ministrorum: sed operibus divinis et
<lb/>Angelorum subduntur; et ideo eis ab infusione animae rationalis, custos
<lb/>Angelus assignatur, per quem prohibetur virtus daemonis ab eius nocumento, et
<lb/>propter multa impedimenta, quibus potest eius complexio deteriorari, ut efficiatur
<lb/>pronior ad peccandum, vel etiam ipsa vita extingui: et in hoc etiam prosunt
<lb/>parvulis natis, quamvis eos non illuminent.
<lb/>Unde patet responsio ad quartum.
<lb/>Ad quintum dicendum, quod antichristus etiam habebit Angelum custodem:
<lb/>quia lex communis propter unum mutari non debet: et in hoc eius poena iustior
<lb/>apparebit, quia beneficia toti naturae humanae provisa, sibi non subtrahuntur.
<lb/>Nec tamen est omnino frustra custodia; quia etsi ad bonum non convertatur, a
<lb/>multis tamen malis cessabit, retractus ab Angelo custode: hunc enim effectum
<lb/>ad minus semper consequitur Angelus per custodiam in quocumque obstinato.
<lb/>Ad sextum dicendum, quod Christus non habuit Angelum custodem: tum quia
<lb/>anima sua omnibus Angelis superior fuit, immediate a verbo sibi unito illuminata:
<lb/>tum quia erat verus comprehensor: unde eius bonum nec impediri nec
<lb/>iuvari poterat. Dicitur vero subdi paternis dispositionibus per Angelos quodammodo
<lb/>indirecte, inquantum Angeli instruebant Ioseph et matrem eius de his
<lb/>quae circa ipsum puerum existentem agenda erant, ut habetur Matth. 2.
<pb n="vol. 3, p. 532"/>
<lb/>Ad septimum dicendum, quod Angelus dicitur confortasse eum, non aliquid in
<lb/>ipsum imprimendo, sed per modum ministerii, inquantum congratulabatur fortitudini
<lb/>eius; sicut homo naturaliter in tribulatione confortatur ad praesentiam
<lb/>amicorum: et ita per modum quo fuerat vera tristitia, fuit confortatio vera, et
<lb/>non apparens tantum, ut quidam dicunt.
<lb/>ARTICULUS 4
<lb/><hi rend="bold">Utrum Angelus quandoque relinquat hominem cui deputatur.</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod Angelus quandoque relinquat hominem cui deputatur custos.
<lb/>Primo per hoc quod habetur Hierem. 51, 1: «Curavimus Babylonem, et non est
<lb/>sanata. Derelinquamus ergo eam». Sed hoc dicitur ex persona Angelorum, ut
<lb/>dicit Glossa. Ergo videtur quod relinquat, quando a peccato non corrigitur.
<lb/>2. Praeterea, Isa. 5, 5, dicitur: «Auferam sepem eius et erit in direptionem».
<lb/>Glossa: «Idest custodiam Angelorum». Ergo idem quod prius.
<lb/>3. Praeterea efficacius custodit Deus hominem quam Angelus. Sed Deus quandoque
<lb/>relinquit hominem, ut in Psal. 21, 1, dicitur: «Quare me dereliquisti?».
<lb/>ergo multo fortius Angelus.
<lb/>4. Praeterea, Zachariae 4 dicitur, quod reversus est Angelus qui loquebatur ad
<lb/>eum: et similiter etiam Danielis 10. Sed non revertitur nisi qui abscedit. Ergo
<lb/>videtur quod Angelus quandoque hominem relinquat.
<lb/>5. Praeterea, Angeli quandoque sunt in caelo empyreo. Sed cum sunt ibi, non
<lb/>sunt circa nos, secundum Damascenum. Ergo videtur quod aliquando nos
<lb/>relinquant.
<lb/>6. Praeterea, medicus sapiens infirmum desperatum relinquit. Sed Angeli custodes
<lb/>possunt scire aliquem esse praescitum per revelationem, et videre aliquem
<lb/>obstinatum in peccatis. Talis autem est sicut infirmus desperatus. Ergo videtur
<lb/>quod etiam Angelus, qui est quasi medicus spiritualis, talem relinquat.
<lb/>SED CONTRA, boni Angeli sunt magis proni ad iuvandum quam mali ad infestandum.
<lb/>Sed mali nunquam cessant ab infestatione. Ergo nec boni a custodia.
<lb/>Praeterea, de nemine est desperandum, quamdiu est in statu viae. Sed infirmus
<lb/>non relinquitur a medico nisi propter desperationem. Ergo videtur quod
<lb/>Angelus non dimittat hominem, quantumcumque peccatorem.
<pb n="vol. 3, p. 534"/>
<lb/><hi rend="bold">Solutio</hi>
<lb/>Respondeo dicendum, quod cum custodia Angelorum sit quaedam executio
<lb/>divinae providentiae, oportet esse idem iudicium de utroque. Divina autem providentia
<lb/>nunquam relinquit hominem ex toto, quia omnino in nihilum redigeretur;
<lb/>sed verum est quod magis et minus providet diversis, secundum eorum conditionem:
<lb/>et ideo in Psalm. 33, 16, «Oculi Dei super iustos dicuntur, et aures
<lb/>eius ad preces eorum»; quibus adeo perfecte providet ut omnia eis cooperentur
<lb/>in bonum, ut dicitur Rom. 8. Sed malos secundum aliquid derelinquit, inquantum
<lb/>permittit eos subiacere tribulationibus, et quod gravius est, etiam in peccata
<lb/>ruere; unde ad Rom. 1, 28: «Propterea tradidit eos Deus in reprobum sensum,
<lb/>ut faciant ea quae non conveniunt». Similiter etiam Angeli dicuntur aliquos
<lb/>derelinquere secundum quid, inquantum exponuntur tribulationibus, vel
<lb/>etiam iusto Dei iudicio ab aliquo peccato non retrahuntur; nunquam tamen ita
<lb/>relinquunt quin sit aliquis effectus custodiae, inquantum aliquod malum prohibent,
<lb/>et ad aliquod bonum promovent.
<lb/>AD OBIECTA
<lb/>Ad primum ergo dicendum, quod haec intelligitur esse vox Angelorum discedentium
<lb/>ab homine peccatore in hora mortis; quia tunc primo desperatur de
<lb/>eius salute. Vel potest dici, quod derelinquunt secundum quid, ut dictum est,
<lb/>sicut etiam et Deus.
<lb/>Unde patet responsio ad secundum et tertium.
<lb/>Ad quartum dicendum, quod Angelus ab eo recesserat quantum ad aliquem
<lb/>effectum, quia scilicet ipsum de futuris non illuminaverat, et non quantum ad
<lb/>omnem effectum custodiae.
<lb/>Ad quintum dicendum, quod quandocumque aliquod agens imprimit fortem
<lb/>impressionem, remanet illa impressio in patiente per aliquod tempus, etiam ad
<lb/>absentiam agentis, ut patet in motibus violentis: et ita dico, quod ad unam actionem
<lb/>Angeli in hominem potest homo bonam dispositionem accipere, quae manet
<lb/>in eo ad aliquod tempus, ut patet quando aliquis semel devote orat, ad plures
<lb/>dies remanet inde devotior; et ita Angelus quamvis non semper sit praesens,
<lb/>potest semper custodire, inquantum effectus eius manet post actionem suam.
<lb/>Ad sextum dicendum, quod nullus in statu viae est adeo obstinatus quin possit
<lb/>per poenitentiam converti; unde non est de eo desperandum; et si Angelus sciret
<lb/>eum praescitum, posset tamen multa mala in eo impedire, sicut de antichristo
<lb/>dictum est, art. praeced..
<pb n="vol. 3, p. 536"/>
<lb/>ARTICULUS 5
<lb/><hi rend="bold">Utrum Angeli doleant de damnatione hominum quos custodiunt.</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod Angeli doleant de damnatione hominum quos custodiunt.
<lb/>Exterior enim luctus est signum interioris doloris. Sed Isai. 33, 7, dicitur:
<lb/>«Angeli pacis amare flebant». Ergo videtur quod doleant.
<lb/>2. Praeterea, amicorum est compati sibi in necessitatibus. Sed Angeli ferventissima
<lb/>caritate nos diligunt. Ergo videtur quod contristentur, hominum damnationi
<lb/>compatiendo.
<lb/>3. Praeterea, sapientis est dolere de his per quae suum gaudium minuitur. Sed
<lb/>per damnationem hominum minuitur gaudium Angelorum quod esset de conversione
<lb/>eorum, de quo habetur Lucae 15, 10: «Gaudium est Angelis Dei super
<lb/>uno peccatore poenitentiam agente». Ergo de hominum damnatione dolent.
<lb/>4. Praeterea, omne id quod est contrarium volito et repugnans fini, est contristans.
<lb/>Sed damnatio est contraria saluti quam volunt et per officium custodiae
<lb/>procurant. Ergo damnatio hominum eos contristat.
<lb/>SED CONTRA, Apoc. 21 dicitur, quod in caelesti Hierusalem nec est
<lb/>luctus nec est dolor. Illius autem urbis cives sunt Angeli. Ergo de nullo dolent.
<lb/>Praeterea, perfecta beatitudo non compatitur secum miseriam. Sed omnis tristitia
<lb/>ad miseriam pertinet, et fugienda est, ut in 7 Ethic. Philosophus dicit.
<lb/>Ergo Angeli beati tristes esse non possunt.
<lb/><hi rend="bold">Solutio</hi>
<lb/>Respondeo dicendum, quod cum Angeli beati sint in divinae voluntatis continua
<lb/>contemplatione, cui perfectissime conformantur, nihil potest esse contra voluntatem
<lb/>eorum, sicut nec contra voluntatem Dei; potest tamen esse aliquid praeter
<lb/>voluntatem eorum: sed hoc ipsum, inquantum est permissum a Deo, est volitum
<lb/>ab eis, sicut a Deo; et ideo nihil potest accidere de quo doleant Angeli,
<lb/>sicut nec de quo doleat Deus. Et ideo simpliciter dicendum est quod neque de
<lb/>peccatis hominum tristantur, neque de damnatione; sed utrobique laetantur de
<lb/>iusta permissione et punitione.
<pb n="vol. 3, p. 538"/>
<lb/>AD OBIECTA
<lb/>Ad primum ergo dicendum, quod illud secundum litteram intelligitur de nuntiis
<lb/>Ezechiae, quos misit ad pacem ab Assyriis quaerendam, qui audientes blasphemias
<lb/>Rapsacis, scissis vestibus fleverunt. Allegorice vero exponitur de Apostolis
<lb/>in Glossa. Si autem ad Angelos referatur, intelligendus est dolor non proprie,
<lb/>sed metaphorice, per modum quo etiam frequenter in Scripturis Deo attribuitur.
<lb/>Ad secundum dicendum, quod compati non potest qui passibilis non est; et ideo
<lb/>ex impassibilitate Angelorum hoc accidit quod condolere non possunt, non ex
<lb/>caritatis defectu.
<lb/>Ad tertium dicendum, quod Angelorum gaudium non minuitur ex damnatione,
<lb/>quia electorum numerus minui non potest. Vel potest dici, quod ipsi semper
<lb/>gaudent de suis bonis operibus quae custodiendo egerunt, licet ille qui custoditus
<lb/>est non salvetur.
<lb/>Ad quartum dicendum, quod Angeli volunt salutem hominis voluntate antecedente
<lb/>sicut et Deus; sed voluntate consequente volunt hominem damnari, si
<lb/>meruerit; unde consequens est ut de eius damnatione non doleant.
<lb/><hi rend="bold">EXPOSITIO TEXTUS</hi>
<lb/>«Et unum malum ad exercitium habet». Videtur iniuste agi cum homine: quia
<lb/>daemones multo potentiores sunt hominibus: non enim est potestas super terram
<lb/>quae ei comparetur, ut dicitur Iob 41. Ergo non iustum est pugnam inter
<lb/>hominem et daemonem constitui.
<lb/>Et dicendum, quod cum liberum arbitrium non possit cogi ad peccandum,
<lb/>quantumcumque sit daemon fortis, homo resistere potest. Unde dicitur, quod
<lb/>debilis est hostis qui non potest vincere nisi volentem; et super hoc homini
<lb/>adest praesidium Angeli, et auxilium divinum, si suscipere velit.
<pb n="vol. 3, p. 540"/>
<lb/><hi rend="bold">DIVISIO SECUNDAE PARTIS TEXTUS</hi>
<lb/>Hic inquirit Magister, utrum Angeli, dum officium custodiae durat in merito vel
<lb/>praemio proficiant; et dividitur in partes duas: primo ponit duas opiniones;
<lb/>secundo eligit alteram illarum, ibi: «Illud vero quod alii superius dicunt, probabilius
<lb/>videtur». Prima in duas, secundum duas opiniones; quarum secunda
<lb/>incipit ibi: «Alii autem dicunt Angelos in confirmatione tanta deitatis dilectione
<lb/>atque notitia fuisse praeditos, ut in his ulterius non profecerint vel profecturi
<lb/>sint». Circa primum tria facit: primo ponit opinionem; secundo confirmat per
<lb/>auctoritatem, ibi: «Et quod Angeli proficiant in cognitione, ac per hoc in beatitudine,
<lb/>testimoniis sanctorum confirmant»; tertio solvit contrarietatem ibi:
<lb/>«His autem videtur contradicere Augustinus».
<lb/>«Illud vero quod alii superius dicunt, probabilius videtur». Hic eligit alteram
<lb/>opinionem; et circa hoc duo facit: primo eligit primam opinionem; secundo
<lb/>respondet ad quasdam auctoritates quae sunt in contrarium, ibi: «Quibus
<lb/>tamen videntur obviare quarumdam auctoritatum verba».
<lb/><hi rend="bold">QUAESTIO 2</hi>
<lb/>Hic quaeruntur sex: 1. Utrum Angeli proficiant in cognitione Dei, quae est
<lb/>praemium essentiale; 2. Utrum proficiant in cognitione aliarum rerum per illuminationem
<lb/>superiorum; 3. Utrum accrescat eis aliqua cognitio per mutuam
<lb/>locutionem; 4. Utrum mysterium incarnationis per Ecclesiam didicerint;
<lb/>5. Utrum inter eos sit pugna et contradictio; 6. Utrum ordinum distinctio
<lb/>maneat post diem iudicii.
<lb/>ARTICULUS 1
<lb/><hi rend="bold">Utrum Angeli proficiant in visione Dei.</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod Angeli in visione Dei proficiant. Perfectio enim virtutis non
<lb/>tollit sed auget efficaciam merendi. Sed in Angelis beatis est perfecta caritas,
<lb/>quae est radix merendi, qua omnes eorum actus informantur. Ergo videtur quod
<lb/>semper magis et magis mereantur divinam visionem in eis augeri.
<pb n="vol. 3, p. 542"/>
<lb/>2. Praeterea, secundum Avicennam, omnis actio creaturae est ad aliquod commodum
<lb/>agentis; unde liberalitatem puram solius Dei propriam dicit. Sed Angeli
<lb/>creati sunt. Ergo ex actibus eorum circa nos aliquid eis accrescit; et ita videtur
<lb/>quod eorum bonum semper magis ac magis augeatur.
<lb/>3. Praeterea, quanto aliquis intellectus est clarior, tanto perspicacius intuetur.
<lb/>Sed inferiores Angeli continue a superioribus illuminantur. Ergo videtur quod
<lb/>semper limpidius Deum contemplentur.
<lb/>4. Praeterea, si non possunt proficere in Dei visione, aut hoc est quia pervenerunt
<lb/>ad summam perfectionem, aut quia maioris perfectionis capaces non sunt.
<lb/>Sed primum esse non potest, quia summa perfectio solius Dei est, quia seipsum
<lb/>comprehendendo videt: similiter nec secundum, quia sic homines essent capaciores
<lb/>inferioribus Angelis: quia homines, ut dictum est, possunt pervenire ad
<lb/>modum contemplationis supremorum ordinum. Ergo videtur quod Angeli etiam
<lb/>in divina contemplatione proficere possunt.
<lb/>SED CONTRA, Magister supra dixit, quod perfectio naturae glorificatae est,
<lb/>quando habet quidquid nata est habere. Sed Angeli sunt glorificati. Ergo totum
<lb/>id quod nati sunt habere, habent.
<lb/>Praeterea, in termino motus non contingit esse motum. Sed Angeli non sunt in
<lb/>statu viae, cui competit motus, sed in termino. Ergo videtur quod ipsi proficere
<lb/>non possint, cum profectus sit motus quidam.
<lb/><hi rend="bold">Solutio</hi>
<lb/>Respondeo dicendum, quod secundum Philosophum, operatio et motus differunt:
<lb/>operatio enim est actus perfecti, ut lucidi lucere, et intellectus in actu,
<lb/>intelligere; sed motus est actus imperfecti tendentis in perfectionem: et ideo id
<lb/>quod est in sua ultima perfectione, habet operationem sine motu, sicut Deus;
<lb/>quod autem distat ab ultima perfectione, habet operationem coniunctam motui:
<lb/>quia proficere in beatitudine est quidam motus naturae tendentis in perfectionem:
<lb/>ideo quandocumque Angelus vel homo ponitur in ultima sua perfectione,
<lb/>operatio eius non est meritoria nec proficiens. Sed in hoc, quando scilicet
<lb/>Angelus sit in sua ultima perfectione, est duplex opinio. Una quam Magister
<lb/>approbat, scilicet quod erit in die iudicii. Alia est quae in littera tangitur, quod
<pb n="vol. 3, p. 544"/>
<lb/>hoc fuit in prima eorum confirmatione; et haec videtur mihi probabilior: tum
<lb/>quid ultima perfectio rei est in termino suae viae; terminus autem viae
<lb/>Angelorum fuit eorum confirmatio: non enim nunc viatores dicuntur, nisi forte
<lb/>secundum quid, inquantum circa viatores operantur: tum quia idem iudicium
<lb/>est de hominibus post mortem, et de Angelis post confirmationem vel casum.
<lb/>Homini autem statim post mortem ultima sua perfectio confertur, nisi forte aliquid
<lb/>purgandum repugnet, nec differtur usque ad diem iudicii, ut Graeci errantes
<lb/>dicunt; et ideo dicimus, quod Angeli statim in confirmatione ultimam perfectionem
<lb/>beatitudinis consecuti sunt, nec postmodum in visione Dei proficiunt,
<lb/>in qua eorum beatitudo essentialiter consistit.
<lb/>AD OBIECTA
<lb/>Ad primum ergo dicendum, quod perfectio virtutis includens finem, tollit rationem
<lb/>meriti et motus, qui repugnat fini; sed in via ad finem auget efficaciam
<lb/>meriti.
<lb/>Ad secundum dicendum, quod omnis operatio creaturae ordinata est ad perfectionem
<lb/>eius; sed quandoque operatio non est ad alium finem, sed ipsamet est
<lb/>finis, ut in 1 Ethic. dicitur; et sic dico, quod illuminare inferiores, in Angelis est
<lb/>dignitas eorum: quia in hoc maxime consequuntur Dei similitudinem: et ideo
<lb/>non oportet quod per huiusmodi operationes aliquid mereantur.
<lb/>Ad tertium dicendum, quod unus Angelus non illuminat alium, ut dictum est, de
<lb/>his quae ad essentiam beatitudinis pertinent, sed de aliis; et ideo non oportet
<lb/>quod propter hoc limpidius videant Deum, sed ea de quibus illuminantur.
<lb/>Ad quartum dicendum, quod Angeli summum gradum contemplationis non
<lb/>attingunt; sed propter hoc dicuntur non proficere, quia tota eorum capacitas
<lb/>plena est: nec ampliari potest illa capacitas Angelorum per meritum, sicut in
<lb/>hominibus qui sunt in statu viae.
<pb n="vol. 3, p. 546"/>
<lb/>ARTICULUS 2
<lb/><hi rend="bold">Utrum Angeli inferiores illuminentur a superioribus.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod Angeli inferiores per superiorum illuminationem in cognitionem
<lb/>rerum sive divinorum effectuum non proficiant. Omnis enim operatio
<lb/>Angeli aut pertinet ad naturam aut ad praemium. Sed in naturali cognitione
<lb/>non proficiunt, quam totam simul in creatione receperunt; nec etiam in merito
<lb/>aut in praemio proficiunt. Ergo videtur quod in eis cognitio divinorum effectuum
<lb/>non crescat.
<lb/>2. Praeterea, Deus est causa rerum per essentiam suam. Ergo in hoc quod videtur
<lb/>essentia sua, cognoscitur ipse esse causa. Sed quando cognoscitur aliquid
<lb/>inquantum est causa, cognoscitur etiam effectus eius. Ergo videtur, cum Angeli
<lb/>beati essentiam divinam videant, quod etiam in ipsa effectus eius cognoscant;
<lb/>et sic in cognitione divinorum effectuum non crescunt.
<lb/>3. Praeterea, nihil est cuius ratio non sit in Dei scientia, sive verbo eius, quod
<lb/>est ars plena rationum viventium, ut dicit Augustinus. Sed Angeli beati vident
<lb/>Dei verbum. Ergo cognoscunt omnes divinos effectus; et sic idem quod prius.
<lb/>4. Praeterea, qui videt speculum, necessario videt formas relucentes in speculo,
<lb/>nisi diversitas partium speculi impediat, ut dum intuetur unam partem speculi,
<lb/>formas resultantes in alia parte non videat. Sed Dei verbum, quod est sapientia
<lb/>genita, est speculum sine macula, ut dicitur Sap. 7, in quo omnes rerum rationes
<lb/>resplendent. Ergo cum verbum sit indivisibile, Angeli intuentes verbum
<lb/>omnia in eo cognoscunt; et sic idem quod prius.
<lb/>5. Praeterea, secundum Philosophum, intellectus cum
<lb/>intelligit difficilia, non minus intelligit infima, sed magis: altissimum autem
<lb/>intelligibile est essentia divina. Sed eam Angeli vident. Ergo videtur quod
<lb/>omnia alia cognoscere possunt; et ita eorum cognitio non crescit.
<lb/>SED CONTRA est quod dicit Dionysius in fine cael. Hierar. Quod multae rationes
<lb/>sacramentorum latent supernas essentias, idest Angelos. Sed quaecumque
<lb/>latent aliquem, ipse potest in cognitionem eorum proficere. Ergo Angeli in
<lb/>cognitione proficere possunt.
<lb/>Praeterea, in 6 cap. eiusdem libri dicit, quod Angeli inferiores per superiores a
<lb/>nescientia purgantur. Sed non liberatur aliquis a nescientia nisi per scientiae
<lb/>acquisitionem. Ergo videtur quod Angeli in acquirendo scientiam proficiant.
<pb n="vol. 3, p. 548"/>
<lb/><hi rend="bold">Solutio</hi>
<lb/>Respondeo dicendum, quod Angeli proficiunt in cognitione divinorum effectuum
<lb/>per illuminationes in inferiores a superioribus descendentes: et hoc patet
<lb/>sic. Cum enim Deus sit universalissima causa omnium entium, in visione essentiae
<lb/>eius non cognoscuntur omnes effectus ipsius de necessitate, nisi intellectus
<lb/>totam virtutem eius comprehendat: et quanto aliquis intellectus limpidius eam
<lb/>videt, tanto plura in ea cognoscere potest; sicut in principiis primis speculativis,
<lb/>qui perspicacioris intellectus est, plures conclusiones in eis videt: et ita
<lb/>superiores Angeli plures effectus in essentia divina cognoscunt quam inferiores,
<lb/>et de illis superiores inferiores illuminare et instruere possunt: et tamen aliqui
<lb/>effectus sunt quos omnes immediate in visione divinae essentiae percipiunt,
<lb/>quamvis etiam hos superiores perfectius cognoscant, sicut et divinam essentiam
<lb/>clarius intuentur; et unusquisque ordo ex illo nomen et rationem recipit, quod
<lb/>est ultimum suae virtutis ad capiendam rerum cognitionem immediate in visione
<lb/>divinae essentiae.
<lb/>AD OBIECTA
<lb/>Ad primum ergo dicendum, quod revelationes divinorum effectuum pertinent ad
<lb/>praemium, non quidem essentiale, sed accidentale: et dicitur praemium accidentale
<lb/>ad quod merita directe non ordinantur, sed superadditur ex liberalitate
<lb/>retribuentis.
<lb/>Ad secundum dicendum, quod per hanc rationem probat Algazel, Deum creaturarum
<lb/>scientiam habere, inquantum suam essentiam cognoscit; non tamen
<lb/>sequitur quod videns essentiam eius omnia sciat, nisi ipsam perfecta cognitione
<lb/>comprehendat; et hoc Angelis non convenit.
<lb/>Et per hoc patet responsio ad tertium: quia quamvis verbum videant, non tamen
<lb/>ipsum secundum modum rei cognitae vident, sed secundum modum cognoscentium,
<lb/>idest sui ipsorum; et ideo non oportet quod omnia quae in verbo sunt
<lb/>cognoscant.
<lb/>Ad quartum dicendum, quod, sicut dicit Boetius in lib. de Trinit., in divinis
<lb/>non oportet ad imaginationem deduci. Unde non est imaginandum rationes
<lb/>rerum resplendere in speculo aeterno sicut formae visibiles in speculo materiali;
<lb/>sed magis sicut causatorum rationes praeexistunt in sua causa, ut Dionysius
<lb/>dicit in lib. de divinis Nom.. Non est autem necessarium ut qui causam
<pb n="vol. 3, p. 550"/>
<lb/>videt, hoc ipso omnes rationes effectuum in ea cognoscat, ut dictum est; et ideo
<lb/>ratio non procedit. Vel dicendum, ut communiter dicitur, quod speculum aeternum
<lb/>voluntarium est: quia in eo non videtur nisi quod ipse vult ostendere.
<lb/>Secus est autem de speculo materiali, quod ex necessitate naturae repraesentat
<lb/>formas in eo relucentes.
<lb/>Ad quintum dicendum, quod quia nostra cognitio a sensu incipit, ideo de minus
<lb/>notis in magis nota secundum naturam devenimus; et ideo manifestissima naturae
<lb/>sunt nobis ultimo nota, et difficillima ad cognoscendum, scilicet res immateriales,
<lb/>ut Deus et Angeli. Sed in Angelis est e converso: quia ea quae sunt
<lb/>magis nota simpliciter, sunt etiam notiora quo ad eos; et ideo licet essentiam
<lb/>divinam maxime cognoscant, non tamen ex hoc sequitur quod omnia alia
<lb/>cognoscant; sed secundum quod perfectius ipsam vident, ex ea in plurium effectuum
<lb/>cognitionem procedere possunt.
<lb/>ARTICULUS 3
<lb/><hi rend="bold">Utrum Angeli cognoscant aliqua per mutuam locutionem.</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod Angeli non accipiant cognitionem aliquorum per mutuam
<lb/>locutionem. Dicit enim basilius: «Si nuda et
<lb/>intecta anima viveremus, ex solis nutibus intentionum cogitationes alterutrum
<lb/>panderentur». Sed Angeli habent intellectum non obtectum corpore. Ergo unus
<lb/>alterius cogitationes videt; et ideo mutua locutione non egent.
<lb/>2. Praeterea, in omni locutione oportet esse aliquod signum, quod mentis
<lb/>occultum conceptum exprimat. Sed tale signum in Angelis sensibile esse non
<lb/>potest, nec intellectuale: non sensibile, quia sensitivam cognitionem non
<lb/>habent; nec etiam manens in intellectu tantum, quia hoc esset aequaliter ignotum
<lb/>cum alio conceptu mentis qui manifestandus esset. Ergo videtur quod in
<lb/>Angelis manifestatio per locutionem esse non possit.
<lb/>3. Praeterea, in omni locutione oportet esse aliquod medium, per quod intentio
<lb/>loquentis ad audientem deferatur. Sed tale medium in Angelis inveniri non potest.
<lb/>Ergo nec locutio.
<lb/>4. Praeterea, in locutione corporali sonus ad aures perveniens excitat audientem
<lb/>ad audiendum. Sed in Angelis non potest poni aliquod tale excitativum,
<lb/>cum nihil sit in uno postmodum in altero factum; et tamen necessaria esset
<lb/>excitatio ad attendendum, si esset locutio; quia unus Angelus non semper alterum
<lb/>considerat. Ergo non est ibi locutio.
<pb n="vol. 3, p. 552"/>
<lb/>5. Praeterea, a loquente recipitur aliquid in audiente. Sed superiores ab inferioribus
<lb/>nihil recipiunt. Ergo videtur quod ad minus inferiores superioribus
<lb/>loqui non possint.
<lb/>SED CONTRA est quod dicitur 1 Corinth. 13, 1: «Si linguis hominum loquar et
<lb/>Angelorum». Sed locutio est actus linguae. Ergo Angeli loquuntur.
<lb/>Praeterea, Angelus est maioris virtutis naturaliter quam homo. Sed homo potest
<lb/>alteri loquendo suam cogitationem exprimere. Ergo multo fortius Angelus.
<lb/><hi rend="bold">Solutio</hi>
<lb/>Respondeo dicendum, quod in Angelis est quaedam locutio, quae tamen ab illuminatione
<lb/>differt in duobus. Primo quantum ad ea de quibus sunt: quia illuminatio
<lb/>proprie est de his quae superior Angelus in lumine divinae essentiae
<lb/>apprehendit, quae inferior ibi non videt; unde indiget ut in lumine superioris
<lb/>Angeli magis determinato et contracto quam sit lumen divinum, illa cognoscat.
<lb/>Sed locutio est de motibus liberi arbitrii, quos in uno alius non videt. His enim
<lb/>duobus modis aliquid potest esse notum uni Angelo et ignotum alteri. Secundo
<lb/>quantum ad modum quo utrumque perficitur, differentem secundum duo quae
<lb/>ad visionem intellectualem requiruntur, ad similitudinem visionis corporalis,
<lb/>scilicet ipsa res quae intellectui proponitur, et lumen sub quo videtur.
<lb/>Illuminatio ergo fit per hoc quod lumen intellectus unius Angeli per perfectius
<lb/>lumen superioris confortatur ad aliquorum cognitionem; sed locutio per hoc
<lb/>quod aliqua prius occulta proponuntur ut cognoscenda sine hoc quod virtus
<lb/>cognoscentis fortificetur; ut patet in recitationibus historiarum, in quibus aliquis
<lb/>cognoscit quod prius nesciebat, sine hoc quod suus intellectus clarificetur.
<lb/>Qualiter autem aliquid possit proponi Angelo ut cognoscendum ab ipso, patet
<lb/>ex simili nostrae locutionis. Est enim aliquid in homine quod alius homo de
<lb/>ipso naturaliter percipere potest, ut ea quae exterioribus sensibus subiacent;
<lb/>aliquid vero quod videri non potest, sicut interiores conceptus mentis. Species
<lb/>ergo conceptae interius, secundum quod manent in simplici conceptione intellectus,
<lb/>habent rationem intelligibilis tantum: secundum autem quod ordinantur
<lb/>ab intelligente ut manifestandae alteri, habent rationem verbi, quod dicitur verbum
<lb/>cordis; secundum autem quod aptantur et quodammodo ordinantur signis
<lb/>exterius apparentibus, si quidem sunt signa ad visum, dicuntur nutus; si vero ad
<lb/>auditum, dicitur proprie locutio vocalis: hi enim duo sensus disciplinabiles sunt.
<pb n="vol. 3, p. 554"/>
<lb/>Similiter in Angelis interior conceptus mentis libero arbitrio subiacens ab alio
<lb/>videri non potest. Quando ergo speciem conceptam ordinat ut manifestandam
<lb/>alteri, dicitur verbum cordis; quando vero coordinat eam alicui eorum quae
<lb/>unus Angelus in alio naturaliter videre potest, illud naturaliter cognoscibile fit
<lb/>signum expressivum interioris conceptus; et talis expressio vocatur locutio, non
<lb/>quidem vocalis, sed intellectualibus signis expressa; et virtus exprimendi dicitur
<lb/>lingua eorum.
<lb/>AD OBIECTA
<lb/>Ad primum ergo dicendum, quod basilius intendit ab anima separata excludere
<lb/>indigentiam vocalis locutionis: non autem spiritualis, qualis dicta est in Angelis
<lb/>esse; et sic etiam exponendae sunt multae auctoritates similes quae ad hoc
<lb/>induci possunt.
<lb/>Ad secundum dicendum, quod illud naturaliter notum in uno Angelo ab alio, est
<lb/>quasi signum latentis interius cogitationis, non sensibile, sed intellectuale.
<lb/>Ad tertium dicendum, quod Angeli non debent cogitari ut distantes secundum
<lb/>situm, sicut dicimus duo corpora vel duo puncta: quia quod facit in corporalibus
<lb/>situs, hoc facit in spiritualibus ordo, ut dicit Augustinus. Unde non exigitur
<lb/>aliquod medium per quod deferatur locutio unius ad alterum; sed sufficit ad
<lb/>hoc solus ordo intentionis unius ad manifestandum alteri. Vel dicendum, quod
<lb/>omnes continuantur in radiatione divini luminis, vel naturalis vel superadditi,
<lb/>ut supra dictum est: quod non fit unum numero in omnibus, sed ab uno principio,
<lb/>et in unum finem, et ordinate in diversis acceptum. Unde per illud lumen
<lb/>unus alterius locutionem cognoscit, sicut et essentialia eius.
<lb/>Ad quartum dicendum, quod Angelus, praecipue beatus, semper est in actuali
<lb/>consideratione sui ipsius, et per consequens eorum quae ad ipsum pertinent,
<lb/>quorum omnium ipse est ratio cognoscendi. Nihil enim prohibet plura intelligi
<lb/>simul, quae una ratione cognoscuntur. Quam cito autem unus Angelus ordinat
<lb/>locutionem suam ad alterum, efficitur locutio eius de pertinentibus ad illum, et
<lb/>ita ab eo cognoscitur; et inde patet quomodo unus Angelus plures sibi loquentes
<lb/>audire potest, et unus sanctus plures eum invocantes.
<lb/>Ad quintum dicendum, quod inferior Angelus potest loqui superiori, non illuminare
<lb/>eum: quia loquens non influit aliquid in audientem, sed solummodo proponit
<lb/>sibi ut cognoscibile.
<pb n="vol. 3, p. 556"/>
<lb/>ARTICULUS 4
<lb/><hi rend="bold">Utrum Angeli didicerint mysterium Incarnationis</hi>
<lb/><hi rend="bold">per homines.</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod Angeli per homines mysterium Incarnationis didicerint. Primo
<lb/>per hoc quod habetur Ephes. 3, 9: «Ut innotescat Principatibus et Potestatibus
<lb/>in caelestibus per Ecclesiam multiformis sapientia Dei».
<lb/>2. Praeterea, superioris est illuminare et instruere inferiores. Sed quidam homines
<lb/>quibusdam Angelis superiores sunt: quod probatur ex hoc quod dicitur
<lb/>1 Corinth. 6, 3: «Nonne Angelos iudicabimus?». «Comparatione melioris facti»,
<lb/>secundum Glossam. Ergo Angeli per homines illuminari possunt et instrui.
<lb/>3. Praeterea, illi qui immediate a Deo recipiunt cognitionem, alios instruunt.
<lb/>Sed apostoli immediate de mysteriis Ecclesiae a Dei Filio instructi sunt. Ergo
<lb/>videtur quod de hoc etiam Angelos instruere possint.
<lb/>4. Praeterea, Paulus dicitur ad tertium caelum raptus 2 Corinth. 2. Et exponit
<lb/>quaedam Glossa tertium caelum, tertiam Angelorum hierarchiam. Sed illi qui
<lb/>sunt in tertia hierarchia ascendendo, idest in summa, illuminant inferiores
<lb/>Angelos. Ergo videtur quod Paulus inferiores Angelos illuminare potuerit.
<lb/>5. Praeterea, Angeli cognitionem aliquorum accipiunt et per illuminationem et
<lb/>per locutionem. Sed loqui etiam possunt inferiores superioribus. Ergo videtur
<lb/>quod Angeli ab hominibus, etsi sint inferiores, cognitionem accipere possint.
<lb/>SED CONTRA est quod Dionysius dicit, quod Angeli de nativitate
<lb/>Christi primo edocti sunt, et per eos ad homines devenit. Ergo ipsi ab hominibus
<lb/>non didicerunt.
<lb/>Praeterea, mysterium Incarnationis a Prophetis est praenuntiatum. Sed revelationes
<lb/>factae patribus et Prophetis, mediantibus Angelis a Deo processerunt, ut
<lb/>sancti communiter dicunt. Ergo videtur quod ipsi praecognoverint mysterium
<lb/>incarnationis, et non ab hominibus didicerint.
<pb n="vol. 3, p. 558"/>
<lb/><hi rend="bold">Solutio</hi>
<lb/>Respondeo dicendum, quod in hoc videtur esse quaedam controversia inter
<lb/>Hieronymum et Augustinum et Dionysium. Hieronymus enim ponit
<lb/>duo: scilicet Angelos ante incarnationem mysterium humanitatis Christi nescivisse:
<lb/>et quantum ad hoc videtur Augustinus, sibi obviare,
<lb/>dicens, eos a saeculis, idest a principio mundi, cognovisse. Secundo ponit
<lb/>Hieronymus quod hoc per homines didicerunt: et quantum ad hoc videtur sibi
<lb/>obviare Dionysius, ponens homines de hoc ab Angelis edoctos
<lb/>esse, secundum ordinem divinae legis inviolabiliter constitutum. Ut autem
<lb/>sciatur qualiter unumquodque veritatem habere possit, distinguendum est
<lb/>quantum ad primum, quod mysterium Incarnationis dupliciter potest considerari:
<lb/>vel quantum ad substantiam facti; et sic omnes a principio cognoverunt, scilicet
<lb/>incarnationem, passionem, et huiusmodi; vel quantum ad conditiones et
<lb/>circumstantias mysterii, scilicet quod sub tali praeside, vel tali hora, et huiusmodi;
<lb/>et hoc a principio non cognoverunt. His etiam modis differenter enarrant
<lb/>Propheta et Evangelista: quia Propheta annuntiavit substantiam facti; sed
<lb/>Evangelista recitat expletionis modum. Quantum etiam ad secundum distinguendum
<lb/>est, quod Angeli dupliciter accipiunt cognitionem aliquarum rerum:
<lb/>aut per illuminationem; et sic Angeli per homines nihil recipiunt, sed inferiores
<lb/>a superioribus illuminantur, et superiores immediate a Deo, per quem modum
<lb/>multas rationes mysteriorum Ecclesiae edocentur: aut per modum expletionis
<lb/>rerum; et sic futura contingentia cognoscunt quando actu complentur, per hoc
<lb/>quod eorum causae ad effectus determinantur, ut in eis cognosci possint; et ita
<lb/>quaedam quae circa Incarnationis mysterium nesciebant, quando explebantur
<lb/>praedicantibus apostolis cognoverunt, non tamen ab Apostolis edocti.
<lb/>AD OBIECTA
<lb/>Ad primum ergo dicendum, quod Augustinus vult, ut dicitur in Glossa super
<lb/>eumdem locum, quod haec determinatio «per Ecclesiam» non determinet hoc
<lb/>verbum «innotescat»; sed praecedens, scilicet «illuminare omnes»; ut sit sensus,
<lb/>quod Apostolo erat data gratia illuminandi omnes per Ecclesiam, idest
<lb/>omnes de Ecclesia. Hieronymus tamen vult quod determinet hoc verbum «innotescat»;
<pb n="vol. 3, p. 560"/>
<lb/>et tunc intelligendum est modo praedicto. Vel potest intelligi de
<lb/>ecclesia Angelorum, ubi prima fuit Ecclesia, et ubi ultimo nostra Ecclesia congreganda
<lb/>est; ut sit sensus: Incarnationis mysterium fuit absconditum in Deo,
<lb/>ita tamen quod a saeculis innotuit principibus per Ecclesiam, idest in Ecclesia
<lb/>caelesti: et hanc expositionem ponit Augustinus super Gen..
<lb/>Ad secundum dicendum, quod secundum conditionem status, quilibet Angelus
<lb/>quolibet homine simpliciter viatore maior est; unde dicitur Matth. 11, 11, quod
<lb/>«qui minor est in regno caelorum, maior est illo», scilicet Ioanne Baptista, quo
<lb/>tamen nullus maior inter natos mulierum surrexit. Sed quantum ad causam
<lb/>potest dici secundum quid aliquis homo aliquo Angelo maior, inquantum per
<lb/>gratiam quam habet, meretur gradum quibusdam Angelis altiorem.
<lb/>Ad tertium dicendum, quod apostoli immediate instruebantur a Verbo incarnato,
<lb/>non quod essentiam Verbi immediate viderent, quam tamen inferiores Angeli
<lb/>videbant; et ideo multo plura a Verbo discebant quam etiam ipsi Angeli.
<lb/>Ad quartum dicendum, quod Paulus in illo raptu secundum quid participavit
<lb/>statum comprehensorum, non tamen tanta gloria perfectus fuit ut lumen in
<lb/>Angelos transfundere posset: quia, ut dicitur, factus est illius gloriae particeps
<lb/>miraculose quantum ad actum, et non quantum ad habitum, quod est lumen
<lb/>gloriae.
<lb/>Ad quintum dicendum, quod Angelus ab homine per locutionem, quorumdam
<lb/>cognitionem accipere potest, eorum scilicet quae subduntur libero arbitrio
<lb/>hominis; sed talia non sunt mysteria Incarnationis.
<lb/>ARTICULUS 5
<lb/><hi rend="bold">Utrum inter Angelos possit esse pugna.</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod inter Angelos pugna esse non possit. Omnis enim discordia et
<lb/>pugna repugnat unitati caritatis. Sed Angeli sunt perfecti in caritate. Ergo inter
<lb/>eos pugna esse non potest.
<lb/>2. Praeterea, quicumque patrocinium praestant contrariis causis, ita se habent
<lb/>quod alter eorum iniustam causam defendit. Sed hoc sanctis Angelis convenire
<lb/>non potest, quorum rectitudo confirmata, iniustitiam non patitur. Ergo videtur
<lb/>quod non possint dici contrariis causis patrocinando pugnare.
<lb/>3. Praeterea, ubicumque est ordinata praelatio, non potest esse pugna vel contrarietas:
<lb/>quia hoc est contra rationem praelationis ut inferior superiori resistat.
<lb/>Sed Angeli ordinantur omnes secundum superius et inferius, ut prius dictum est,
<lb/>dist. 9, quaest. Unic. Art. 3. Ergo videtur quod unus alteri non repugnet.
<pb n="vol. 3, p. 562"/>
<lb/>4. Praeterea, cum nullus Angelus nitatur nisi ad hoc quod rectum sibi videtur,
<lb/>oportet si ad contraria nitatur, quod contrarias opiniones habeat. Sed contrariarum
<lb/>opinionum altera est falsa. Ergo aliquis Angelus habebit falsam opinionem.
<lb/>Hoc autem est falsum: quia falsitas in nobis appropriatur phantasiae,
<lb/>secundum Philosophum in 4 Metaph., qua tamen Angeli carent. Ergo
<lb/>inter eos non potest esse pugna.
<lb/>SED CONTRA est quod habetur Daniel. 7, quod quatuor venti caeli repugnabant,
<lb/>per quos, secundum Glossam Hieronymi super eumdem locum, intelliguntur
<lb/>quatuor angelicae potestates, regnis principalibus praelatae. Ergo Angeli invicem
<lb/>repugnant.
<lb/>Praeterea, hoc expresse habetur Danielis 10, 13, ubi Angelus ad eum loquens
<lb/>dixit: «Princeps Persarum restitit mihi viginti et uno diebus». Ergo videtur
<lb/>quod etiam longas concertationes ad invicem habeant.
<lb/><hi rend="bold">Solutio</hi>
<lb/>Respondeo dicendum, quod ista verba Danielis, unde tota dubitatio oritur, a
<lb/>sanctis diversimode exponuntur. Hieronymus enim dicit, quod ille Princeps
<lb/>Persarum, qui restiterat liberationi populi, erat malus Angelus, Persis praelatus:
<lb/>sicut enim unicuique homini datur ad exercitium unus bonus et alter malus
<lb/>Angelus; ita singulis gentibus duo spiritus praeponuntur, unus bonus, et alter
<lb/>malus. Sed in hoc non est minor dubitatio. Constat enim quod Angelus Danieli
<lb/>loquens, bonus Angelus erat. Quomodo autem sibi efficaciter tot diebus malus
<lb/>Angelus restitisset, nisi iustam causam haberet, non potest dici. Quod si iustam
<lb/>habebat, etiam impossibile erat illam resistentiam multo magis per bonum
<lb/>Angelum fieri. Et ideo dicendum est cum Gregorio, quod uterque
<lb/>bonus Angelus fuit: quod etiam magis litterae consonat, quae in eadem
<lb/>locutionis serie principem Persarum nominat, et Michaelem Principem
<lb/>Iudaeorum, quem constat bonum Angelum esse. Haec autem pugna sic intelligenda
<lb/>est secundum Gregorium. Cum enim iudicia Dei sint abyssus multa, profunditatem
<lb/>iudiciorum eius Angeli comprehendere non possunt: et ideo quid
<lb/>unicuique genti vel homini debeatur secundum dispositionem divinam non semper
<lb/>intelligunt, nisi eis reveletur. Contingit autem quandoque quod in diversis
<lb/>gentibus inveniantur diversa merita, secundum quorum diversitatem videtur
<pb n="vol. 3, p. 564"/>
<lb/>quod una gens alteri subesse debeat, vel ab eius dominio liberari, sicut tunc in
<lb/>Iudaeis erat: quia Danielis oratio, quantum in se erat, liberationem populi
<lb/>merebatur; sed peccata populi, et etiam utilitas quam Iudaei faciebant in regno
<lb/>Persarum, dum per eos Dei notitia diffundebatur, erant in contrarium. Et quia
<lb/>unusquisque Angelus secundum officium suum, ad examen divinae scientiae
<lb/>referebat merita sibi subditorum, ideo relatio contrariorum meritorum per
<lb/>diversos Angelos facta, sententiam divinam expectantes, pugna inter Angelos
<lb/>vocatur; et eorum concordia est in divinae illuminationis perceptione, per
<lb/>quam de divina voluntate instruuntur: hoc enim omnes concorditer volunt quod
<lb/>percipiunt Deum velle; unde dicitur Iob 15, de Deo, quod facit concordiam in
<lb/>sublimibus.
<lb/>AD OBIECTA
<lb/>Ad primum ergo dicendum, quod, secundum Philosophum in 9 Ethic., amicitiae
<lb/>vel concordiae non repugnat diversitas opinionum, sed solum diversitas
<lb/>voluntatum: unde talis pugna quae est secundum iudicia ex diversis meritis
<lb/>sumpta, non obstat unitati caritatis, cum voluntas eorum sit una, ut divina scilicet
<lb/>providentia expleatur.
<lb/>Ad secundum dicendum, quod non est inconveniens contrariarum causarum
<lb/>utramque aliquid iustitiae habere; et secundum hoc utraque a bono defendi
<lb/>potest; et praecipue expectando divinam sententiam.
<lb/>Ad tertium dicendum, quod ordo praelationis Angelorum perficitur per illuminationes
<lb/>divinitus receptas; et ideo ea recepta, unus alteri non obsistit.
<lb/>Ad quartum dicendum, quod quamvis in Angelis non possit esse falsa opinio,
<lb/>potest tamen in eis esse quorumdam nescientia, ex hoc quod intellectus eorum
<lb/>propter potentialitatem admixtam, non omnino terminatur ad unum; et secundum
<lb/>quod eorum quae nesciunt, cognitionem a Deo vel superioribus Angelis
<lb/>expectant, interrogare in Scriptura dicuntur. Quia tamen ei quod nesciunt, per
<lb/>iudicium non adhaerent, ideo falli non possunt; sed secundum contrarietatem
<lb/>rerum quae in iudicium divinum veniunt, contrarietates inter eos memorantur.
<pb n="vol. 3, p. 566"/>
<lb/>ARTICULUS 6
<lb/><hi rend="bold">Utrum ordines durabunt post diem iudicii.</hi>
<lb/><hi rend="bold">Ad sextum sic proceditur.</hi>
<lb/>1. VIDETUR quod ordines post diem iudicii non durabunt. Dicitur enim
<lb/>1 Corinth. 15, quod cum Christus tradiderit regnum Deo et Patri, evacuabit
<lb/>omnem Principatum et Potestatem. Hoc autem erit in resurrectione. Ergo videtur
<lb/>quod eadem ratione alios ordines evacuabit.
<lb/>2. Praeterea, quidam ordines actum proprium habent in directione divinorum;
<lb/>sicut principes, ut praesint regnis et provinciis; et Angeli, ut custodiant homines.
<lb/>Sed ista ministeria cessabunt post diem iudicii. Ergo et ordines.
<lb/>3. Praeterea, maior perfectio erit in Angelis quam in corporibus inferioribus.
<lb/>Sed in corporibus post diem iudicii non erit actio, quia cessabit motus primi
<lb/>mobilis, et hoc propter perfectionem universi. Ergo multo minus in Angelis. Sed
<lb/>hierarchia est scientia et actio. Ergo non erunt hierarchiae et ordines post diem
<lb/>iudicii.
<lb/>4. Praeterea, post diem iudicii, Angeli in cognitione non proficient. Sed per
<lb/>purgationem et illuminationem superiorum inferiores proficiunt in cognitione,
<lb/>ut dictum est. Ergo non erit illuminatio et purgatio; et ita nec hierarchiarum et
<lb/>ordinum distinctio.
<lb/>SED CONTRA, homines assumuntur ad ordines Angelorum. Sed frustra esset tam
<lb/>distincta et ordinata assumptio, si completo numero electorum, ordinata
<lb/>distinctio esse desineret. Ergo videtur quod ordines post diem iudicii
<lb/>remanebunt.
<lb/>Praeterea, ad distinctionem ordinum duo concurrunt, scilicet gradus naturae et
<lb/>distantia gratiae. Sed utrumque remanebit post diem iudicii. Ergo et ordinum
<lb/>distinctio.
<lb/><hi rend="bold">Solutio</hi>
<lb/>Respondeo dicendum, quod distinctio ordinum et hierarchiarum caelestium
<lb/>potest considerari vel quantum ad essentialia hierarchiae et ordinis, et sic semper
<lb/>erit, quia semper manebunt distincti gradus naturae in Angelis et diversae
<lb/>sortes gloriae et etiam actiones hierarchiae, quia unus alium illuminabit, purgabit,
<lb/>et perficiet: vel quantum ad actum consequentem, secundum quod
<lb/>mediantibus ordinibus Angelorum homines reducuntur in Deum; et quantum ad
<lb/>hoc praelatio ordinum cessabit, cessante statu viatorum.
<pb n="vol. 3, p. 568"/>
<lb/>AD OBIECTA
<lb/>Et per hoc patet responsio ad primum: quia secundum hoc ultimum intelligitur
<lb/>auctoritas.
<lb/>Ad secundum dicendum, quod actus essentialis ordinum est principaliter in
<lb/>receptione divini luminis, et consequenter in transfusione eiusdem in inferiores;
<lb/>sed quod hoc ordinetur ad reductionem hominum viatorum, accidit ipsis ordinibus;
<lb/>unde cessante statu viae, non oportet quod cesset distinctio ordinum.
<lb/>Nihilominus tamen remanebit modus recipiendi divinum lumen, proportionatum
<lb/>statui viatorum reducendorum, si essent.
<lb/>Ad tertium dicendum, quod actio corporum quae est per motum, tolletur, quia
<lb/>motus cessabit et omnis imperfectio evacuabitur; sed actio quae est sine motu,
<lb/>manebit: semper enim sol illuminabit inferiorem aerem: ita etiam et actiones
<lb/>hierarchicae, quae sine motu sunt, post diem iudicii remanebunt.
<lb/>Per hoc etiam patet responsio ad quartum: quia si non sit illuminatio et purgatio
<lb/>ordinata ad quorumdam novorum cognitionem per modum profectus et
<lb/>motus cuiusdam, erit tamen continuatio illuminationis, secundum quod inferiores
<lb/>in lumine superiorum, rationes secretorum divinorum cognoscent.
<lb/><hi rend="bold">EXPOSITIO SECUNDAE PARTIS TEXTUS</hi>
<lb/>Dicit enim Isaias ex persona Angelorum «Quis est iste qui venit de Edom, tinctis
<lb/>vestibus de Bosra?». Hanc quaestionem Dionysius
<lb/>dicit esse superiorum Angelorum expectantium ab ipso Christo illuminari de
<lb/>secretis mysteriis suae incarnationis: non tamen ipsi Christo quaestionem proponunt,
<lb/>sed sibi invicem, ad significandum reverentiam eorum ad Christum;
<lb/>sicut discipuli mutuo disputantes determinationem Magistri expectant.
<lb/>«Quid est quod illi nesciant qui scientem omnia sciunt?». Hoc, sicut dicit
<lb/>Magister, potest intelligi de his quae ad beatitudinem pertinent: vel etiam quia
<lb/>nihil est ad cuius cognitionem medium illud non sufficiat, scilicet divina essentia:
<lb/>unde non est ex defectu eius ut aliquid lateat ipsam videntem, sed ex defectu
<lb/>videntis, qui ipsam perfecte non comprehendit. Quanto autem intellectus
<lb/>videntis perspicacior est, tanto plura in ipsa videt; ad altiorem autem perspicacitatis
<lb/>gradum non nisi dono ipsius Dei visi ascendit: quod quidem non communicat
<lb/>necessitate, sed voluntate: et ideo dicitur illud speculum voluntarium
<lb/>esse, ut in se hoc solum quod vult ostendat.
<pb n="vol. 3, p. 578"/>
<lb/><hi rend="bold">IN SECUNDUM SENTENTIARUM, DISTINCTIO 12</hi>
<lb/><hi rend="bold">DIVISIO TEXTUS</hi>
<lb/>In parte praecedenti determinavit Magister de natura pure corporali, quantum
<lb/>pertinet ad theologi considerationem, scilicet secundum quod a Deo in operibus
<lb/>sex dierum primitus instituta est. Dividitur autem in partes tres: in prima
<lb/>determinat institutionem corporalis naturae, quantum ad opus creationis; in
<lb/>secunda quantum ad opus distinctionis, 13 dist., ibi: «Prima autem distinctionis
<lb/>operatio fuit formatio lucis»; in tertia quantum ad opus ornatus, 15 dist., ibi:
<lb/>«Sequitur: dixit Deus: fiant luminaria in firmamento caeli». Prima in duas: in
<lb/>prima determinat de opere creationis secundum se; in secunda per comparationem
<lb/>ad alia opera, ibi: «Nunc superest ut dispositionem illam qualiter perfecta
<lb/>sit ordine persequamur». Prima in duas: in prima ponit diversas opiniones de
<lb/>opere creationis; in secunda sequitur propositum secundum alteram illarum,
<lb/>ibi: «Secundum hanc itaque traditionem, ordinem atque modum creationis formationisque
<lb/>rerum inspiciamus». Circa primum duo facit: primo dicit de quo
<lb/>est intentio, et tangit opinionum diversitatem; secundo explicat eas, ibi:
<lb/>«Quidam namque sanctorum patrum... Super hoc quasi adversa scripsisse
<lb/>videntur».
<lb/>«Secundum hanc utique traditionem, ordinem atque modum creationis formationisque
<lb/>rerum inspiciamus». Hic prosequitur opus creationis secundum alteram
<lb/>dictarum opinionum; et circa hoc duo facit: primo manifestat creationem
<lb/>materiae primo creatae quantum ad nomen quo in Scripturis nominatur; secundo
<lb/>quantum ad ipsius conditionem, ibi: «De qua prius quam tractemus, duo
<lb/>nobis discutienda occurrunt».
<lb/>Circa primum duo facit: primo manifestat propositum; secundo dubitationem
<lb/>excludit, ibi: «Attende quod hic dicit Augustinus, tenebras non esse aliquid».
<lb/>«De qua prius quam tractemus, duo nobis discutienda sunt». Hic ostendit materiae
<lb/>primo creatae conditionem: et primo quantum ad formam; secundo quantum
<lb/>ad locum, ibi: «Nunc superest quod secundo proponebatur explicare».
<lb/>«Nunc superest ut dispositionem illam qualiter perfecta sit, ordine prosequamur».
<lb/>Hic determinat de opere creationis per comparationem ad alia opera; et
<lb/>circa hoc duo facit: primo ponit operis universalitatem; secundo ponit divinorum
<lb/>operum distinctionem, ibi: «Quatuor enim modis... Operatur Deus».
<pb n="vol. 3, p. 580"/>
<lb/><hi rend="bold">QUAESTIO 1</hi>
<lb/>Circa partem istam quinque quaeruntur: 1. Utrum omnium corporalium sit una
<lb/>materia; 2. Utrum omnia corpora sint simul creata in speciebus suis distincta;
<lb/>3. Si simul distinctionem receperunt, quomodo accipiendi sunt dies qui in principio
<lb/>Genesis numerantur; 4. Si non simul distincta sunt, qualis fuit illa informis
<lb/>materia; 5. De numero quatuor coaevorum.
<lb/>ARTICULUS 1
<lb/><hi rend="bold">Utrum omnium corporalium sit eadem materia.</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod omnium corporalium sit materia una. Quorumcumque enim
<lb/>est forma unius rationis, eorum est una materia communis, eo quod proprius
<lb/>actus in propria potentia fit, ut dicit Philosophus. Sed
<lb/>forma corporeitatis est unius rationis in omnibus corporibus. Ergo videtur quod
<lb/>una materia sit superiorum et inferiorum corporum.
<lb/>2. Praeterea, in littera dicitur, quod ex materia informi primo creata omnia corpora,
<lb/>in formas distinctas formata sunt per opus distinctionis et ornatus. Ergo
<lb/>omnium corporum est una materia.
<lb/>3. Praeterea quorumcumque est resolutio actu vel intellectu in unum et idem
<lb/>sicut in subiectum primum, eorum est materia una. Sed omnia corpora sunt
<lb/>huiusmodi. Ergo etc.. Probatio mediae. Illud in quo stat ultima resolutio
<lb/>omnium, est simplex materia sine aliqua forma: quia quamdiu invenitur aliqua
<lb/>forma in materia, contingit ulterius resolvere. Sed in materia quae est sine
<lb/>omni forma, non est aliqua diversitas: quia principium distinctionis materiae
<lb/>est ex parte formae. Ergo omnium corporum resolutio stat in uno ultimo.
<lb/>4. Praeterea, Philosophus in 1 Phys., unam tantum materiam primam
<lb/>ponit. Cum ergo in illo lib. de mobili in communi determinetur, videtur
<lb/>quod omnium corporum mobilium sit una materia.
<lb/>5. Praeterea, secundum philosophum in 2 Met., necesse est imaginari
<lb/>materiam in re mota. Ergo quaecumque conveniunt in aliquo motu, videntur in
<lb/>materia convenire. Sed loci mutatio communis est superioribus et inferioribus
<lb/>corporibus. Ergo et materia.
<lb/>SED CONTRA, quorumcumque non est una potentia, nec una materia: quia sicut
<lb/>forma est actus, ita materia est potentia. Sed corporum inferiorum et superiorum
<lb/>non est potentia eadem: quia, secundum Philosophum,
<lb/>in inferioribus est potentia ad esse, sed in superioribus tantum ad
<lb/>ubi. Ergo videtur quod non eorum tantum sit una materia.
<pb n="vol. 3, p. 582"/>
<lb/>Praeterea, in quocumque invenitur aliquid, oportet invenire illud a quo nunquam
<lb/>separatur. Sed materia prima quae est in inferioribus, nunquam separatur
<lb/>a privatione formae: quia quandocumque est sub forma una, adiungitur sibi
<lb/>privatio formae alterius; privatio autem adiuncta materiae, inducit corruptibilitatem.
<lb/>Ergo videtur quod materia prima inferiorum corporum non inveniatur in
<lb/>corporibus caelestibus per suam naturam incorruptibilibus.
<lb/><hi rend="bold">Solutio</hi>
<lb/>Respondeo dicendum, quod super hoc invenitur duplex philosophorum opinio,
<lb/>quarum utraque sectatores habet. Avicenna enim, videtur
<lb/>ponere unam materiam esse omnium corporum, argumentum ex ratione corporeitatis
<lb/>assumens, quae cum sit unius rationis, una sibi materia debetur.
<lb/>Hanc autem positionem Commentator improbare intendit in princ. Caeli et
<lb/>mundi et in pluribus aliis locis, ex eo quod cum materia, quantum in se est, sit
<lb/>in potentia ad omnes formas, nec possit esse sub pluribus simul, oportet quod
<lb/>secundum quod est sub una inveniatur in potentia ad alias. Nulla autem potentia
<lb/>passiva invenitur in natura cui non respondeat aliqua potentia activa,
<lb/>potens eam in actu reducere; alias talis potentia frustra esset. Unde cum non
<lb/>inveniatur aliqua potentia naturalis activa quae substantiam caeli in actum
<lb/>alterius formae reducat, quia non habet contrarium, sicut motus ostendit, quia
<lb/>motui naturali eius, scilicet circulari, non est aliquid contrarium, ut dicitur in
<lb/>1 Caeli et Mundi, oportet quod in ipso nihil inveniatur de materia
<lb/>prima inferiorum corporum. Nec potest dici, quod materiae prout est sub forma
<lb/>caeli, tota potentia terminetur, ita quod nihil remaneat in eadem potentia ad
<lb/>aliam formam; non enim terminatur potentia nisi per adeptionem formae, ad
<lb/>quam erat in potentia; unde, cum materia prima secundum se considerata sit in
<lb/>potentia ad omnes formas naturales, non poterit tota eius potentia terminari
<lb/>nisi per adeptionem omnium formarum. Non enim una forma recepta in materia
<lb/>(etiam si sit nobilior et magis perfecta) tollit potentiam ad formam aliam minus
<lb/>nobilem; materia enim sub forma ignis existens, adhuc remanet in potentia ad
<lb/>formam terrae. Unde etsi forma caeli sit nobilissima, nihilominus tamen, recepta
<lb/>in materia prima, non terminabit totam potentiam eius, nisi simul cum ipsa
<lb/>recipiantur omnes aliae formae; quod est impossibile. Et praeterea si poneretur
<lb/>quod forma caeli per suam perfectionem, totam materiae potentiam terminaret,
<lb/>adhuc oporteret quod materia stans sub forma elementari, esset in potentia ad
<lb/>formam caeli, et reduceretur in actum per actionem virtutis caelestis; et ita caelum
<lb/>esset generabile et corruptibile. Et ideo ipse vult, quod nullo modo in materia
<pb n="vol. 3, p. 584"/>
<lb/>conveniant superiora et inferiora corpora: et hoc videtur probabilius, et
<lb/>magis consonum dictis Philosophi. Nec dico, sicut quidam
<lb/>dicunt, quod conveniunt in materia, si sumatur pro fundamento primo,
<lb/>quod nec est album nec est nigrum, ut dicitur in 1 Metaph., sed differunt
<lb/>in materia, secundum quod materia determinatur per motum: diversitas
<lb/>enim motus est signum diversitatis materiae, et non causa, sed e converso: quia
<lb/>motus est actus existentis in potentia; unde oportet quod ubi invenitur una
<lb/>materia per essentiam, inveniatur potentia respectu eiusdem motus, secundum
<lb/>quod materia est in potentia ad plura.
<lb/>AD OBIECTA
<lb/>Ad primum ergo dicendum, quod corporeitas secundum intentionem logicam
<lb/>univoce in omnibus corporibus invenitur; sed secundum esse considerata, non
<lb/>potest esse unius rationis in re corruptibili et incorruptibili: quia non similiter
<lb/>se habent in potentia essendi, cum unum sit possibile ad esse et ad non esse, et
<lb/>alterum non: et per modum istum dicit Philosophus in 10 Metaph.,
<lb/>quod de corruptibili et incorruptibili nihil commune dicitur, nisi communitate
<lb/>nominis; et per hoc Commentator ibidem hanc rationem solvit.
<lb/>Ad secundum dicendum, quod sicut omnes res, prout modo sunt in suo complemento,
<lb/>dicuntur unus mundus, vel unum universum; ita etiam, prout erant informes
<lb/>ex defectu ultimi complementi, dicebantur una materia informis; non quidem
<lb/>per continuitatem, tamquam omnia ex una materia numero facta sint.
<lb/>Ad tertium dicendum, quod secundum Avicennam, non est quaerenda
<lb/>differentia per aliquos actus nisi in illis quae in una potentia conveniunt:
<lb/>species enim quae conveniunt in una potentia generis, distinguuntur specificis
<lb/>differentiis; sed ipsae differentiae quae non conveniunt in genere, sic quod
<lb/>genus sit pars essentiae earum, seipsis distinguuntur: similiter etiam genera
<lb/>generalissima non dividuntur aliquibus differentiis, sed seipsis: similiter etiam
<lb/>composita quae conveniunt in materia distinguuntur per formas diversas; sed
<lb/>diversae materiae seipsis distinguuntur secundum analogiam ad diversos actus,
<lb/>prout in eis diversa ratio possibilitatis invenitur.
<lb/>Ad quartum dicendum, quod Philosophus in libris Phys. Nondum probaverat
<lb/>esse quintam essentiam, quod in principio Caeli et Mundi demonstrat; et ideo in
<lb/>libris Phys. Nihil determinat de his quae sunt propria illi essentiae, propter quod
<lb/>etiam tractatum de infinito replicat, ut Commentator in 1 Caeli et Mundi recitat.
<lb/>Ad quintum dicendum, quod sicut in 1 de Gen. dicitur, materia
<lb/>est immediate subiectum generationis et corruptionis; aliorum autem motuum
<lb/>per prius et posterius, tanto plus quanto illud secundum quod est mutatio,
<lb/>maiorem perfectionem motus praesupponit: et ideo in illis tantum est unitas
<lb/>materiae primae quae in generatione et corruptione conveniunt, et per consequens
<pb n="vol. 3, p. 586"/>
<lb/>etiam illa quae conveniunt in tribus motibus, scilicet augmento et diminutione
<lb/>et alteratione, secundum quod augmentum et diminutio non est sine
<lb/>generatione et corruptione, quae etiam alterationis terminus est. Sed loci mutatio,
<lb/>ut in 8 Phys. Probatur, est maxime perfecta, quia nihil variat de eo quod est
<lb/>intraneum rei; unde subiectum huius motus est ens completum in esse primo, et
<lb/>in omnibus proprietatibus intraneis rei; et talis motus convenit corpori caelesti;
<lb/>et ideo materia eius est sicut subiectum completum in istis inferioribus, ut dicit
<lb/>Commentator in lib. De substantia orbis; unde remanet communitas materiae
<lb/>secundum analogiam tantum.
<lb/>ARTICULUS 2
<lb/><hi rend="bold">Utrum omnia sint creata simul, et distincta per species.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod omnia sint simul creata, et distincta per species. Primo per
<lb/>hoc quod habetur Eccle. 18, 1: «Qui vivit in aeternum, creavit omnia simul».
<lb/>2. Praeterea, magis distat spiritualis et corporalis creatura, quam duae corporales.
<lb/>Sed spiritualis et corporalis simul facta esse ponuntur. Ergo multo fortius
<lb/>omnes corporales.
<lb/>3. Praeterea, ut dicitur Deut. 32, 4, «Dei perfecta sunt opera»; nec potest esse
<lb/>ratio quare perfectio ad tempus differretur, quam creatura per se consequi non
<lb/>poterat, nec ab alio nisi a Deo. Cum ergo creaturae secundum suas perfectiones
<lb/>in species distinguantur, videtur quod a principio sub distinctione specierum
<lb/>creata sint omnia.
<lb/>4. Praeterea, opus creationis divinam potentiam manifestat. Sed potentiam
<lb/>agentis minus demonstrat effectus successive completus quam subito in sua
<lb/>perfectione productus. Ergo videtur quod a principio omnia simul distincta sint.
<lb/>5. Praeterea, constat quod Deus totum opus unius diei in uno momento produxit.
<lb/>Ergo videtur ridiculum dicere, quod in toto die ab operando cessaverit usque ad
<lb/>principium alterius diei, quasi ex opere lassatus. Ergo videtur quod non per successiones
<lb/>dierum creaturae distinctae sint, sed a principio creationis.
<lb/>6. Praeterea, partes universi dependent ab invicem, et praecipue inferiores a
<lb/>superioribus. Sed eorum quae dependent ab invicem, unum non est sine altero.
<lb/>Ergo videtur inconvenienter dici quod primo fuerit aqua et terra, et postmodum
<lb/>stellae factae sint.
<pb n="vol. 3, p. 588"/>
<lb/>7. Sed contra, Augustinus dicit, quod maior est huius
<lb/>Scripturae auctoritas quae habetur in principio Genesis, quam omnis humani
<lb/>ingenii perspicacitas. Sed ibi scriptum est, per senarium dierum creaturas
<lb/>distinctas esse. Ergo videtur quod ita necessarium sit ponere.
<lb/>8. Praeterea, natura imitatur operationem creatoris. Sed in operatione naturali
<lb/>est processus de imperfecto ad perfectum. Ergo videtur quod etiam in operatione
<lb/>Creatoris; et ita videtur quod non omnia simul distincta sint in ipso
<lb/>Creationis principio.
<lb/><hi rend="bold">Solutio</hi>
<lb/>Respondeo dicendum, quod quae ad fidem pertinent, dupliciter distinguuntur.
<lb/>Quaedam enim sunt per se substantia fidei, ut Deum esse trinum et unum, et
<lb/>huiusmodi: in quibus nulli licet aliter opinari; unde Apostolus Ad Gal. 1, dicit,
<lb/>quod si Angelus Dei aliter evangelizaverit quam ipse docuerat, anathema sit.
<lb/>Quaedam vero per accidens tantum, inquantum scilicet in Scriptura traduntur,
<lb/>quam fides supponit Spiritu Sancto dictante promulgatam esse: quae quidem
<lb/>ignorari sine periculo possunt ab his qui Scripturas scire non tenentur, sicut
<lb/>multa historialia: et in his etiam sancti diversa senserunt, Scripturam divinam
<lb/>diversimode exponentes. Sic ergo circa mundi principium aliquid est quod ad
<lb/>substantiam fidei pertinet, scilicet mundum incepisse creatum, et hoc omnes
<lb/>sancti concorditer dicunt. Quo autem modo et ordine factus sit, non pertinet ad
<lb/>fidem nisi per accidens, inquantum in Scriptura traditur, cuius veritatem diversa
<lb/>expositione sancti salvantes, diversa tradiderunt. Augustinus enim vult,
<lb/>in ipso creationis principio quasdam res per
<lb/>species suas distinctas fuisse in natura propria, ut elementa, corpora caelestia,
<lb/>et substantias spirituales; alia vero in rationibus seminalibus tantum, ut animalia,
<lb/>plantas, et homines, quae omnia postmodum in naturis propriis producta
<lb/>sunt in illo opere quo post senarium illorum dierum Deus naturam prius conditam
<lb/>administrat; de quo opere Ioan. 5, 17, dicitur: «Pater meus usque modo
<lb/>operatur, et ego operor»; nec in distinctione rerum attendendum esse ordinem
<lb/>temporis, sed naturae et doctrinae. Naturae, sicut sonus praecedit cantum natura,
<lb/>sed non tempore; et ita quae naturaliter priora sunt, prius facta memorantur,
<lb/>sicut terra prius quam animalia, et aqua prius quam pisces, et sic de aliis.
<lb/>Doctrinae vero ordine, sicut patet in docentibus geometriam: quamvis enim
<lb/>partes figurae sine ordine temporis figuram constituant, tamen geometria docet
<lb/>constitutionem fieri protrahendo lineam post lineam: et hoc fuit exemplum
<lb/>Platonis, ut dicitur in principio Caeli et Mun.. Ita etiam et Moyses rudem populum
<lb/>de creatione mundi instruens, per partes divisit quae simul facta sunt.
<pb n="vol. 3, p. 590"/>
<lb/>Ambrosius vero, et alii sancti ponunt ordinem temporis in distinctione rerum
<lb/>servatum: et haec quidem positio est communior, et magis consona videtur litterae
<lb/>quantum ad superficiem; sed prior est rationabilior, et magis ab irrisione
<lb/>infidelium Sacram Scripturam defendens: quod valde observandum docet
<lb/>Augustinus super Genes. ad litt., libro 1, cap. 19, ut sic Scripturae exponantur,
<lb/>quod ab infidelibus non irrideantur; et haec opinio plus mihi placet; tamen
<lb/>utramque sustinendo, ad omnia argumenta respondendum est.
<lb/>AD OBIECTA
<lb/>Ad primum ergo dicendum est, quod secundum Gregorium, dicuntur
<lb/>omnia simul creata per substantiam materiae, et non per speciem formae; vel
<lb/>etiam in sui similitudine, sicut anima rationalis, quae Angelis similis est, non ex
<lb/>materia propaganda.
<lb/>Ad secundum dicendum, quod corporalia omnia communicant in materia, sive
<lb/>sit una, sive plures: et quia materia non praecedit compositum, ideo ut ordo
<lb/>temporis ordini naturae responderet, prius facta est materia corporalis, et deinde
<lb/>per formas distincta. Non autem corporalis natura ex spirituali producitur
<lb/>vel sicut ex materia, vel sicut ex efficiente; et ideo non est similis ratio.
<lb/>Ad tertium dicendum, quod sicut creatura non habet esse ex se, ita nec perfectionem:
<lb/>et ideo ad utrumque ostendendum, voluit Deus ut creatura prius non
<lb/>esset, et postmodum esset; et similiter prius esset imperfecta, et postmodum
<lb/>perfecta.
<lb/>Ad quartum dicendum, quod in creatione non tantum debet ostendi potentiae
<lb/>virtus; sed etiam sapientiae ordo, ut quae prius natura sunt, prius etiam
<lb/>instituantur.
<lb/>Ad quintum dicendum, quod ad ostendendum diversam distinctorum naturam,
<lb/>voluit Deus ut unicuique rerum distinctioni dies unus responderet, et non ex aliqua
<lb/>necessitate vel lassitudine agentis.
<lb/>Ad sextum dicendum, quod non est eadem natura rei iam perfectae, et prout est
<lb/>in suo fieri; et ideo quamvis natura mundi completi hoc exigat ut omnes partes
<lb/>essentiales universi sint simul, potuit tamen aliter esse ab ipsa mundi factione;
<lb/>sicut in homine perfecto non potest cor esse sine aliis partibus; et tamen in formatione
<lb/>embrionis, cor ante omnia membra generatur.
<lb/>Ad septimum dicendum, quod auctoritati Scripturae in nullo derogatur, dum
<lb/>diversimode exponitur, salva tamen fide: quia maiori veritate eam Spiritus
<lb/>Sanctus fecundavit quam aliquis homo adinvenire possit.
<pb n="vol. 3, p. 592"/>
<lb/>Ad octavum dicendum, quod hoc est ex imperfectione creaturae quod ex imperfecto
<lb/>ad perfectionem operando venit; quae proculdubio ultimam perfectionem
<lb/>daret, quantumcumque posset, servata tamen operis conditione: et ideo non
<lb/>oportet quod in hoc, divinum opus operationi creaturae sit simile.
<lb/>ARTICULUS 3
<lb/><hi rend="bold">Utrum distinctio dierum salvetur secundum expositionem Augustini.</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod secundum expositionem Augustini, dierum
<lb/>distinctio non salvetur. Dies enim nominat quoddam tempus. Sed in rerum
<lb/>formatione, secundum Augustinum, non fuit successio temporis. Ergo nec salvata
<lb/>est distinctio dierum.
<lb/>2. Praeterea, cum dies ponat illuminationem quamdam, oportet quod dies intelligantur
<lb/>vel secundum illuminationem lucis corporalis, vel intellectualis. Sed
<lb/>non secundum lucem corporalem, quia hoc non facit dies nisi in pluribus revolutionibus,
<lb/>quae successione temporum complentur: nec iterum secundum
<lb/>lucem intellectualem, quia lux intellectualis creata non influit per modum irradiationis
<lb/>ad creationem rerum; sed ratio diei requirit irradiationem aliquam.
<lb/>Ergo videtur quod dies illi non convenienter assignentur.
<lb/>3. Praeterea, in illuminatione spirituali non est invenire diversas partes. Sed
<lb/>diei assignantur diversae partes, scilicet mane et vespere. Ergo videtur quod
<lb/>non possint intelligi dies illi secundum illuminationem lucis spiritualis.
<lb/>4. Si dicatur, quod mane huius diei est secundum cognitionem rerum in Verbo,
<lb/>vespere autem secundum cognitionem rerum in propria natura; contra: quia in
<lb/>illo dicitur res cognosci a quo similitudo rei accipitur. Sed Angeli non habent
<lb/>rerum cognitionem per similitudines a rebus acceptas, sed per species a Verbo
<lb/>in eorum mentem influxas. Ergo tantum in Verbo cognoscunt res creatas, et non
<lb/>in propria natura; et sic habent tantum mane, non vespere.
<lb/>5. Praeterea, ubicumque est res, ibi potest cognosci. Sed res creata habet triplex
<lb/>esse, scilicet in verbo, et in mente Angeli, et in propria natura, quod significatur
<lb/>secundum Augustinum super gen. Ad lit., per hoc quod dixit
<lb/>fiat quantum ad esse rei in verbo; «Factum est» quantum ad esse rei in
<lb/>mente Angeli; «Fecit» quantum ad esse rei in propria natura. Ergo huius diei
<lb/>debent tres partes assignari.
<pb n="vol. 3, p. 594"/>
<lb/>6. Praeterea, sicut quilibet dies usitatus habet vespere et mane, ita et meridiem.
<lb/>Ergo sicut assignatur cognitio matutina et vespertina, ita et meridiana.
<lb/>7. Praeterea, omnes dies debent esse uniformes. Sed primae dici non assignatur
<lb/>mane, quia mane quod post vespere ponitur non potest esse mane a quo incipit
<lb/>primus dies, sed in quod terminatur; septima autem dies ponitur habere mane,
<lb/>ad quod terminatur sexta dies et non vespere. Ergo nec aliis diebus mane simul
<lb/>et vespere assignari debent.
<lb/>8. Praeterea, de vespere in mane non transitur nisi per noctem. Sed de nocte
<lb/>nulla fit mentio. Ergo insufficienter traditur dierum ordo.
<lb/><hi rend="bold">Solutio</hi>
<lb/>Respondeo dicendum, quod secundum Augustinum, illi sex dies sunt unus dies,
<lb/>sex rerum distinctionibus, secundum quas numeratur, simul praesentatus; sicut
<lb/>etiam unum Verbum est quo omnia facta sunt, scilicet Dei Filius; quamvis frequenter
<lb/>legatur: «Dixit Deus»; et sicut illa opera salvantur in omnibus sequentibus
<lb/>quae ex eis propagantur operatione naturae, ita etiam illi sex dies manent
<lb/>in tota successione temporis.
<lb/>Quomodo autem hoc sit, videndum est. Natura angelica intellectualis est, et lux
<lb/>est; et si proprie lux est, oportet quod eius illustratio dies dicatur. Angelica
<lb/>autem natura in principio conditionis rerum cognitionem earum accepit; et sic
<lb/>quodammodo lux intellectus eius rebus creatis praesentabatur inquantum
<lb/>cognoscebantur; unde ipsa cognitio rerum dies dicitur; et secundum diversa
<lb/>genera cognitorum et ordinem distinguuntur et ordinantur dies: ut in primo die
<lb/>intelligatur formatio spiritualis creaturae per conversionem ad Verbum; in
<lb/>secundo die formatio corporalis creaturae quantum ad superiorem partem,
<lb/>quae firmamentum dicitur; in tertia quantum ad inferiorem partem, scilicet terrae,
<lb/>aquae, et aeris vicini; in quarta superior pars, scilicet firmamentum ornatum;
<lb/>in quinta inferior quantum ad terram. Cum autem Deus sit lux plena, et
<lb/>tenebrae in eo non sint ullae, 1 Ioan. 1, cognitio ipsius Dei in se est plena lux;
<lb/>sed quia creatura ex hoc quod ex nihilo est, tenebras possibilitatis et imperfectionis
<lb/>habet, ideo cognitio qua creatura cognoscitur, tenebris admixta est.
<lb/>Potest autem cognosci dupliciter. Vel in verbo, secundum quod exit ab arte divina:
<lb/>et sic eius cognitio matutina dicitur: quia sicut mane est finis tenebrarum et
<pb n="vol. 3, p. 596"/>
<lb/>principium lucis; ita creatura a Verbo etiam principium lucis sumit postquam
<lb/>prius non fuerat. Cognoscitur etiam prout est in natura propria existens; et talis
<lb/>cognitio dicitur vespertina propter hoc quod sicut vespere est terminus lucis, et
<lb/>tendit in noctem; ita et creatura in se subsistens, est terminus operationis verbi,
<lb/>quasi facta per Verbum, et de se in tenebras defectus tendens, nisi Verbo portaretur.
<lb/>Nihilominus haec cognitio dies dicitur; quia sicut in comparatione ad
<lb/>cognitionem Verbi tenebrosa est, ita est lux in comparatione ad ignorantiam,
<lb/>quae omnino tenebra est; sicut vita iustorum praesens, caliginosa dicitur
<lb/>respectu futurae gloriae, quae tamen lux est in comparatione ad vitam peccatorum:
<lb/>et sic attenditur quaedam circulatio inter mane et vespere, secundum quod
<lb/>Angelus seipsum cognoscens in propria natura, hanc cognitionem retulit ad
<lb/>Verbum sicut ad finem, in quo sequentis operis cognitionem sumpsit in principio:
<lb/>et sic huiusmodi mane est finis diei praecedentis, et principium sequentis.
<lb/>Et haec quidem expositio subtilis et congrua est, dummodo lux et dies proprie
<lb/>in spiritualibus dicantur, et non metaphorice, ut Augustinus vult super Genes.
<lb/>Ad lit.; aliter enim esset expositio mystica, et non litteralis.
<lb/>Sed quia a pluribus negatur, ideo sustinentes cum Augustino quod omnia sunt
<lb/>simul creata et in species distincta, possumus dicere, quod dies accipiuntur
<lb/>secundum illustrationem lucis corporalis; ita tamen quod ordo dierum attendatur
<lb/>secundum ordinem eorum et distinctionem, in quae lux corporalis refulget:
<lb/>sicut enim omnium creaturarum naturalium cognitionem Angeli acceperunt, ita
<lb/>etiam lux in omnia corporalia se diffundit, ut Dionysius dicit,
<lb/>diversimode in diversis recepta, secundum diversitatem recipientium: et ideo
<lb/>sicut Augustinus distinguit sex dies secundum praesentationem lucis spiritualis,
<lb/>quae primo die facta dicitur, sex rerum generibus; ita secundum praesentationem
<lb/>lucis corporalis sex rerum generibus possunt eodem modo sex dies distingui
<lb/>sine distinctione temporis. Et quia periodus unicuique rei corporali secundum
<lb/>influentiam lucis praefigitur quasi inter duos terminos, cum quaelibet virtus
<lb/>corporalis finita sit; ideo illi termini mane et vespere dicuntur, ultra quos
<lb/>virtus rei non extenditur.
<lb/>AD OBIECTA
<lb/>Ad primum ergo dicendum, quod dies etiam est pars temporis, et lucis effectus.
<lb/>Distinctio ergo primorum dierum non sumitur ex parte temporis, sed ex parte
<lb/>lucis, secundum quod diversa per lucem declarantur, vel quantum ad cognitionem
<lb/>angelicam, vel quantum ad influentiam lucis corporalis in diversa.
<pb n="vol. 3, p. 598"/>
<lb/>Ad secundum dicendum, quod lux illa et corporalis et spiritualis potest intelligi:
<lb/>et si intelligatur corporalis, dies distinguetur secundum diversa illuminata, et
<lb/>non secundum illuminationis tempus; si autem intelligatur spiritualis, non est per
<lb/>influentiam lucis ad res creandas, sed per fulgorem lucis ad res cognoscendas.
<lb/>Ad tertium dicendum, quod partes diei secundum lucem spiritualem non sunt
<lb/>secundum diversa cognita, sed secundum diversos modos cognitionis eiusdem
<lb/>rei; et sicut dies non sunt successivi, quia Angelus in Verbo simul diversa genera
<lb/>rerum intuetur: ita nec partes diei unius; quia simul videt in Verbo creaturas,
<lb/>et in propria natura.
<lb/>Ad quartum dicendum, quod non dicitur cognitio vespertina quae est rerum in
<lb/>propria natura ex eo quod ab ipsis rebus species sumant per quas cognoscant;
<lb/>sed quia per species quas a creatione receperunt, res cognoscunt, prout in propria
<lb/>natura subsistunt.
<lb/>Ad quintum dicendum, quod species rerum primum habent esse in arte divina,
<lb/>quae est verbum: quod esse significatur cum dicitur: «Dixit Deus, fiat», idest,
<lb/>Verbum genuit, in quo erat ut fieret. Secundum esse habent in intelligentia
<lb/>angelica: quod significatur in hoc quod dicitur, «Factum est», per influentiam
<lb/>verbi. Tertium esse habent in rebus: quod significatur in hoc quod dicitur,
<lb/>«Fecit». Et ideo ista triplex distinctio non ponitur in productione lucis spiritualis,
<lb/>nec in formatione hominis, qui etiam intellectualis ponitur. Et sic etiam
<lb/>Angelus triplicem de rebus cognitionem habet, scilicet prout in Verbo sunt,
<lb/>prout sunt in mente eius, et prout sunt in propria natura. Quamvis autem nunquam
<lb/>cognoscat res in propria natura nisi per species quas habet apud se;
<lb/>tamen differt cognitio qua cognoscit prout sunt in seipso, et prout sunt in propria
<lb/>natura: potest enim intellectus converti ad speciem quam apud se habet,
<lb/>dupliciter: aut considerando ipsam secundum quod est ens quoddam in intellectu;
<lb/>et sic cognoscit de ea quod est intelligibile, vel universale, vel aliquid
<lb/>huiusmodi: aut secundum quod est similitudo rei: et sic intellectus consideratio
<lb/>non sistit in specie, sed per speciem transit in rem, cuius similitudo est; sicut
<lb/>oculus per speciem quae est in pupilla, videt lapidem: et est simile de imagine
<lb/>lapidea, quae potest considerari secundum quod est res quaedam, vel similitudo
<lb/>rei. Et ita patet quod duae cognitiones dictae differunt: sed utraque est
<lb/>vespertina: quia etiam esse ipsum intellectus Angeli creatura est, et in tenebras
<lb/>defectus tendens quantum in se est.
<pb n="vol. 3, p. 600"/>
<lb/>Ad sextum dicendum, quod cognitio meridiana non potest esse cognitio creaturae
<lb/>cui defectibilitatis tenebra admixta est, sed cognitio ipsius Dei, qui est
<lb/>plena lux: et ideo in operibus creationis meridies non nominatur.
<lb/>Ad septimum dicendum, quod in prima die, secundum Augustinum,
<lb/>formatio narratur ipsius intellectualis naturae, cuius cognitio,
<lb/>esse eius in propria natura naturaliter sequitur: et ideo sui ipsius cognitionem
<lb/>matutinam non habet, sed vespertinam. Similiter et septima dies pertinet ad
<lb/>quietem Dei in seipso ex omnibus operibus quae propter se fecit: et haec quies
<lb/>nullo defectu clauditur; et propter hoc in die illa vespere non nominatur.
<lb/>Ad octavum dicendum, quod si Angelus, cognitione creaturae accepta, eam in
<lb/>laudem creatoris non referret, in ipsa creatura sistens, nox in eo fieret; hoc
<lb/>enim esset perverse frui creatura; hoc autem non convenit beatis Angelis, qui
<lb/>per lucem significantur; et ideo in illo dierum senario nox non commemoratur.
<lb/>Vel potest dici secundum aliam viam, quod mane et vespere ponuntur, quia sunt
<lb/>principia diei et noctis. Ibi autem ostenditur institutio principiorum naturae, ex
<lb/>quibus omnia propagata sunt; et ideo ponuntur extrema, relictis mediis.
<lb/>ARTICULUS 4
<lb/><hi rend="bold">Utrum prima materia fuerit informis.</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod prima materia informis erat. Illa enim materia communis erat
<lb/>omnibus elementis, quia ex illa omnia facta sunt. Sed elementa non conveniunt
<lb/>nisi in materia informi. Ergo prima materia omnino informis erat.
<lb/>2. Praeterea, Augustinus dicit in lib. Confess., ad Deum loquens:
<lb/>«Docuisti, Domine famulum tuum, quod prius quam ista faceres, non aliquid
<lb/>erat, nec species, nec color etc.; nec tamen omnino nihil erat», quia informitas
<lb/>quaedam erat. Ergo prima materia omnino forma carebat.
<lb/>3. Praeterea, si illa materia formam aliquam habebat, aut habebat formam corporis
<lb/>mixti, aut corporis simplicis. Sed non corporis mixti, quia sic esset mixtum
<lb/>prius corporibus simplicibus, quod esset consonum positioni Anaxagorae.
<lb/>Ergo oportet quod haberet formam corporis simplicis; et sic redibit opinio antiquorum
<lb/>Naturalium, qui ponebant unum elementum omnium, vel ignem, vel
<lb/>aquam, vel aerem.
<pb n="vol. 3, p. 602"/>
<lb/>4. Si dicatur, quod non habebat aliquam harum formarum, sed aliam; contra:
<lb/>omne quod generatur, generatur ex suo contrario. Sed ex ista prima materia
<lb/>existente sub forma corporali, facta sunt elementa. Ergo oportet quod habuerit
<lb/>contrarietatem ad elementa quae ex ea facta sunt. Sed contrarietas primorum
<lb/>corporum non potest extendi ultra quaternarium numerum, ut in 2 de Gener.
<lb/>probatur. Ergo oportuit materiam illam esse sub forma alicuius quatuor elementorum,
<lb/>si fuit sub forma aliqua corporali; et ita unum tantum esset elementum
<lb/>primum: quod improbat Philosophus. Oportuit ergo quod materia illa
<lb/>omnino fuerit informis.
<lb/>SED CONTRA, omne esse est a forma. Si ergo materia prima fuit ante rerum
<lb/>distinctionem, oportet quod formam aliquam habuerit.
<lb/>Praeterea, sicut se habet corpus naturale ad diversas figuras, ita se habet
<lb/>materia prima ad formas substantiales. Sed impossibile est esse aliquod corpus
<lb/>absque omni figura. Ergo impossibile est esse materiam absque omni forma.
<lb/><hi rend="bold">Solutio</hi>
<lb/>Respondeo dicendum, quod materia prima dicitur dupliciter: vel ita quod «primum»
<lb/>importet ordinem naturae; vel ita quod importet ordinem temporis.
<lb/>Secundum quod importat ordinem naturae, materia prima est illud in quo ultimo
<lb/>stat resolutio corporum naturalium, quod oportet esse absque omni forma:
<lb/>quia omne subiectum quod habet formam, est divisibile in formam et subiectum
<lb/>formae: et ideo, quia omnis cognitio est per formam, haec materia prima est
<lb/>scibilis, ut dicit Philosophus in 1 Phys., secundum analogiam tantum,
<lb/>prout dicimus illud esse materiam primam quod ita se habet ad omnia corpora
<lb/>sicut se habet lignum ad lectum: et quamvis materia prima sic accepta, non
<lb/>habeat aliquam formam partem essentiae suae, nunquam tamen dividitur ab
<lb/>omni forma, ut probat Avicenna in sua Metaph.: immo quando amittit
<lb/>unam formam, acquirit aliam, secundum quod corruptio unius est generatio
<lb/>alterius: et ideo materia prima sic accepta, non potuit esse duratione ante corpora
<lb/>ex ea formata. Alio modo dicitur materia prima secundum quod «primum»
<lb/>importat ordinem temporis: illud scilicet quod duratione praecessit ordinatam
<lb/>dispositionem partium mundi, qualis nunc cernitur, secundum eos qui
<lb/>ponunt mundum non semper fuisse, nec a principio creationis omnia distincta
<lb/>fore: et sic accipiendo primam materiam, oportuit eam habere aliquam
<lb/>formam.
<pb n="vol. 3, p. 604"/>
<lb/>Sed circa hoc antiqui philosophi diversificati sunt. Quidam enim posuerunt eam
<lb/>esse totam sub una forma, ponentes unum elementorum omnium primam materiam
<lb/>esse, vel aliquid inter ea: et ex isto omnia generari constituunt densitate et
<lb/>raritate. Alii vero posuerunt eam sub pluribus formis, non tamen ordinatis ad
<lb/>invicem, sed quadam confusione permixtis, quae creatoris operatione ad ordinem
<lb/>et distinctionem reductae sunt: et hoc tamen diversimode posuerunt, ut
<lb/>Philosophus narrat, quod ad praesens non pertinet.
<lb/>Et hae omnes positiones a Philosopho sufficienter improbatae sunt.
<lb/>Moderni etiam in has duas vias dividuntur. Quidam enim ponunt materiam
<lb/>illam primam totam sub una forma creatam; sed ne in antiquum errorem labi
<lb/>videantur, ponunt illam formam non esse unum quatuor elementorum, sed aliquid
<lb/>quod se habet in via ad ea, ut imperfectum ad perfectum; sicut forma
<lb/>embrionis se habet ad animal completum. Sed hoc non potest similiter dici in
<lb/>elementis: quia, secundum Commentatorem, prima habilitas quae
<lb/>est in materia, est ad formam elementi. Unde non invenitur aliqua forma media
<lb/>inter materiam primam et formam elementi, sicut inveniuntur multa media inter
<lb/>materiam primam et formam animalis; quarum una alteri succedit, quousque
<lb/>ad ultimam perfectionem veniatur, intermediis multis generationibus et corruptionibus,
<lb/>ut Avicenna dicit. Et praeterea, cum tunc naturalia principia instituta
<lb/>fuerint, oporteret etiam nunc in naturali elementorum generatione advertere
<lb/>aliam formam ante formam elementi; quod est contra sensum: nisi forte dicatur
<lb/>secundum positionem libri fontis vitae, esse unam primam formam, et sic in
<lb/>materia primo inductam fore formam corporalem communem, et postmodum
<lb/>formas speciales distinctas. Sed hanc positionem Avicenna improbat, quia
<lb/>omnis forma substantialis dat esse completum in genere substantiae. Quidquid
<lb/>autem advenit postquam res est in actu, est accidens: est enim in subiecto quod
<lb/>dicitur ens in se completum. Unde oporteret omnes alias formas naturales esse
<lb/>accidentia; et sic rediret antiquus error, quod generatio idem est quod alteratio.
<lb/>Unde ipse vult quod ab eadem forma per essentiam, ignis sit ignis et corpus et
<lb/>substantia.
<lb/>Et ideo tenendo viam aliorum sanctorum, qui ponunt successionem in operibus
<lb/>sex dierum, videtur mihi dicendum, quod prima materia fuit creata sub pluribus
<lb/>formis substantialibus, et quod omnes formae substantiales partium essentialium
<lb/>mundi in principio creationis productae sunt: et hoc Sacra Scriptura
<lb/>ostendit, quae caelum et terram et aquam in principio commemorat: et hoc
<lb/>etiam Magister dicere videtur, ponens in illa informi materia hoc terreum elementum
<pb n="vol. 3, p. 606"/>
<lb/>in medio consistere, et aquas rariores fuisse in modum nebulae supra
<lb/>extensas. Sed dico, quod virtutes activae et passivae nondum in principio partibus
<lb/>mundi collatae fuerant, secundum quas postmodum distingui et ordinari
<lb/>dicuntur. Et hoc esse possibile patet, si sustinere volumus opinionem Avicennae,
<lb/>qui ponit elementa in mixto remanere secundum formas substantiales
<lb/>quantum ad primum esse, transmutari autem quantum ad secundum,
<lb/>scilicet quantum ad qualitates activas et passivas: est enim mixtio miscibilium
<lb/>alteratorum unio. Unde possibile est materiam esse sub forma substantiali sine
<lb/>hoc quod habeat qualitates activas et passivas in sui complemento: et sic cum
<lb/>esse primum naturaliter praecedat esse secundum, expressus est ordo naturae
<lb/>in successione temporis, dum res prius fiunt in esse primo quam perficiantur in
<lb/>esse secundo.
<lb/>AD OBIECTA
<lb/>Ad primum ergo dicendum, quod illa materia prima quae una numero est in
<lb/>omnibus elementis ut pars essentiae eorum, est omnino informis in sua essentia
<lb/>considerata; sed haec non potuit elementa duratione praecedere; unde illa
<lb/>materia quae duratione praecessit, corporalis fuit, non una per unitatem essentiae,
<lb/>sed per similitudinem informitatis, quantum ad formas secundas.
<lb/>Ad secundum dicendum, quod cum Augustinus non
<lb/>ponat ordinem durationis, sed naturae tantum; secundum ipsum oportet dicere,
<lb/>quod materia prima est omnino informis: quod non potest esse secundum aliorum
<lb/>positionem sanctorum.
<lb/>Ad tertium dicendum, quod non habebat formam unam, sed plures; non quidem
<lb/>formas corporum mixtorum, quia hae consequuntur virtutes activas et passivas
<lb/>principiorum mundi, ex quibus essentialiter integratur.
<lb/>Et per hoc patet responsio ad quartum.
<lb/>ARTICULUS 5
<lb/><hi rend="bold">Utrum quatuor coaeva convenienter assignentur.</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod inconvenienter assignentur quatuor coaeva, scilicet caelum
<lb/>empyreum, angelica natura, materia quatuor elementorum, et tempus. Locus
<lb/>enim consequitur generationem rerum, sicut et tempus. Sed de loco nulla fit
<lb/>mentio inter prima creata. Ergo nec de tempore.
<lb/>2. Praeterea, tempus est accidens quoddam. Sed de aliis accidentibus non fit
<lb/>mentio, sed intelliguntur cum suis subiectis creata. Ergo videtur quod nec de
<lb/>tempore debet fieri.
<pb n="vol. 3, p. 608"/>
<lb/>3. Praeterea, tempus est mensura motus primi mobilis. Sed primum mobile, scilicet
<lb/>firmamentum, factum est secundo die. Ergo tempus in principio Creationis
<lb/>non fuit.
<lb/>4. Praeterea, superiorum et inferiorum corporum non eadem est materia. Ergo
<lb/>videtur quod debeant esse sex, scilicet caelum empyreum, materia firmamenti,
<lb/>materia quatuor elementorum etc..
<lb/>5. Praeterea, in quolibet sex dierum dicitur: «Dixit Deus, fiat», ut ostendatur,
<lb/>opus illius diei per Verbum factum esse. Cum ergo informis materia per Verbum
<lb/>facta sit, videtur quod in eius creatione debeat dici: «Dixit Deus: fiat caelum et
<lb/>terra».
<lb/><hi rend="bold">Solutio</hi>
<lb/>Respondeo dicendum ad hoc ultimum. Primo quod per opus creationis instituta
<lb/>est tota creatura quantum ad esse suum informe; unde quae non possunt duci
<lb/>ad unum informe principium, quod est materia, faciunt numerum in operatione
<lb/>creationis. Substantia enim et accidens non reducuntur in unam materiam, quia
<lb/>accidentis pars materia non est; et ideo non conveniunt in materia ex qua.
<lb/>Potest tamen dici aliquo modo accidens convenire cum substantia in materia in
<lb/>qua, secundum quod accidens est in substantia: et ideo illud accidens quod est
<lb/>sicut extra mensurando denominans, substantiae connumeratur, scilicet tempus.
<lb/>Similiter substantia spiritualis et corporalis non reducuntur in unam materiam,
<lb/>cum spiritualia materia careant; et ita connumerantur Angelis. Similiter etiam
<lb/>corporum caelestium et inferiorum non est una materia; et ideo numeratur caelum,
<lb/>et materia quatuor elementorum. Et sic oportet in creationis opere quatuor
<lb/>praedicta connumerari.
<lb/>AD OBIECTA
<lb/>Ad primum ergo dicendum, quod locus est superficies corporis locantis; et ideo
<lb/>creatio loci cum creatione corporalis naturae intelligitur.
<lb/>Ad secundum dicendum, quod accidentia quaedam denominant illud in quo
<lb/>sunt, sicut albedo; et talia intelliguntur creata in creatione suorum subiectorum,
<lb/>si sunt de illis quae esse primum consequuntur, ut figura et quantitas, et
<lb/>huiusmodi. Quaedam autem denominant etiam illud in quo non sunt ut in
<lb/>subiecto, sicut locus. Non enim est locus corporis continentis in quo est ut in
<lb/>subiecto, sed corporis contenti: et tempus est numerus omnium motuum, etsi
<lb/>primo eius in quo est ut in subiecto, scilicet motus primi mobilis, per quem
<lb/>omnes alii numerantur, ut in 10 Metaph. dicitur. Sed tamen alia est ratio de
<pb n="vol. 3, p. 610"/>
<lb/>tempore et de loco: quia locus est idem per essentiam quod superficies corporis
<lb/>locantis; tempus autem non est idem numero cum aliquo accidente in substantia
<lb/>fundato: et praeterea locus totum complementum suum habet in re; sed temporis
<lb/>ratio aliquo modo completur ex actione animae numerantis; unde magis
<lb/>habet rationem extrinseci quam locus; et ideo potius connumeratur primo creatis
<lb/>quam locus, vel aliud aliquod accidens. Et praecipue hoc factum puto ad
<lb/>removendum antiquum errorem philosophorum, qui tempus posuerunt aeternum,
<lb/>praeter Platonem, ut in 8 Physic. dicitur.
<lb/>Ad tertium dicendum, quod motus caeli incepit secunda die; sed non omnia
<lb/>simul creata sunt; unde non potest intelligi de tempore quod est numerus motus
<lb/>primi mobilis; sed oportet quod vel per tempus significetur aevum, ut quidam
<lb/>dicunt, vel tempus large sumatur pro numero cuiuscumque successionis, ut sic
<lb/>tempus primo creatum dicatur quod mensurat ipsam creationem rerum, qua
<lb/>post non esse, in esse res prodierunt.
<lb/>Ad quartum dicendum, quod firmamentum secundum quosdam est de natura
<lb/>inferiorum corporum, et sic materia eius intelligitur in materia quatuor elementorum;
<lb/>et sic solum caelum empyreum erit alterius naturae, et quinta essentia.
<lb/>Sed si dicamus firmamentum esse quintam essentiam, tunc per caelum intelligitur
<lb/>empyreum caelum, et caelum chrystallinum, et caelum sidereum; sed quantum
<lb/>ad naturam informem horum duorum: caelum enim empyreum statim in
<lb/>sua creatione ultimum complementum habuit.
<lb/>Ad quintum dicendum, quod verbum proprie loquendo importat rationem formae
<lb/>exemplaris ad creaturas, eo quod verbum est ars, ut Augustinus dicit; et
<lb/>ideo in senario dierum, ubi formatio creaturae narratur, convenienter mentio
<lb/>de verbo fit; ubi autem narratur productio informis materiae, Filius ostenditur
<lb/>causa ut principium, et non ut verbum. Unde diversimode utrobique totius
<lb/>Trinitatis causalitas ostenditur. In creatione siquidem informis materiae designatur
<lb/>Pater nomine Dei qui creavit, Filius nomine principii, Spiritus Sanctus
<lb/>nomine proprio, cum dicitur «Spiritus Domini». In formatione vero rerum
<lb/>significatur Pater ut dicens, Filius ut verbum, Spiritus Sanctus ut benignitas,
<lb/>qua approbatur quod factum erat: eodem namque amore quo Deus voluit ut
<lb/>creatura fieret, ei placuit ut maneret.
<pb n="vol. 3, p. 612"/>
<lb/><hi rend="bold">EXPOSITIO TEXTUS</hi>
<lb/>«Quam nomine terrae, ut Augustinus ait contra Manichaeos, ideo appellavit
<lb/>Moyses, quia terra inter omnia elementa mundi minus est speciosa». Sciendum,
<lb/>quod secundum Augustinum, qui non ponit in distinctione rerum ordinem temporis,
<lb/>oportet quod materia prima intelligatur omnino informis, ut dictum est;
<lb/>et sic vocabitur nomine aquae vel terrae propter similitudinem tantum, ut dicatur
<lb/>terra propter carentiam formae (terra enim inter omnia elementa minus
<lb/>habet de specie, cum sit magis elementum grossum); aqua vero propter receptibilitatem
<lb/>formarum, quia humidum est bene receptibile et terminabile; sed
<lb/>abyssus dicitur ex hoc quod est turpis per accidens, ut in 1 Physic.,
<lb/>dicitur: abyssus enim dicitur ab «a», quod est sine, et «bysso», quod est genus
<lb/>lini candidissimi, idest sine candore; et hoc accidit materiae ratione privationis.
<lb/>Vel dicitur abyssus, quasi sine basi, de aliqua magna profunditate, et praecipuae
<lb/>aquarum, secundum Augustinum: et similiter
<lb/>materia prima abyssus dicitur, inquantum privatur forma, per quam esse substantificum
<lb/>recipit. Sed secundum alios sanctos possumus dicere, quod ad litteram
<lb/>erat sub forma substantiali terrae vel aquae.
<lb/>«Terra autem erat inanis et vacua». Si intelligitur per terram materia informis,
<lb/>sic oportet exponi receptibilitas materiae quodammodo esse similis receptibilitati
<lb/>loci, inquantum in una materia manente succedunt sibi diversae formae,
<lb/>sicut in uno loco diversa corpora; propter quod Plato locum et materiam idem
<lb/>esse dixit, ut in 4 Physic., dicitur: et ideo ea quae sunt loci, similitudinarie
<lb/>de materia dicuntur; ut materia dicatur «inanis» et «vacua», secundum
<lb/>carentiam formae: sed vacua inquantum forma implet capacitatem materiae;
<lb/>«inanis», inquantum forma est finis in quem tendit appetitus materiae. Si autem
<lb/>terra sumatur pro elemento adhuc informi, sic ad litteram dicitur vacua et
<lb/>«inanis» propter carentiam corporum mixtorum, quorum ipsa est locus, et ad
<lb/>quae quasi ad finem ordinatur.
<lb/>«Sive aeris obscura qualitate». Sciendum, quod omnis privatio, quantum ad id
<lb/>quod significatur per nomen, est non ens; sed tamen oportet quod aliquid praesupponatur:
<lb/>quia enim privatio est negatio in subiecto apto nato, ut in
<lb/>4 Metaph. dicitur (unde praesupponitur subiectum, et habilitas ipsius ad
<pb n="vol. 3, p. 614"/>
<lb/>receptionem formae quae privatur), ideo cum tenebra opponatur luci per
<lb/>modum privationis, potest tripliciter sumi. Aut pro ipso subiecto privato, quod
<lb/>est aer obscurus; et sic constat tenebras aliquid esse, et creaturas esse.
<lb/>Secundo modo potest sumi pro ipsa virtute aeris, per quam est receptivus lucis,
<lb/>quae est diaphaneitas, secundum quod non est perfecta per lucem; et sic tenebra
<lb/>potest dici obscura qualitas aeris, quae aliquid creatum est. Tertio modo
<lb/>sumitur proprie pro eo quod significatur per nomen; et sic privatio est non ens;
<lb/>et hoc modo, per se loquendo, non potest dici creata a Deo; sed solum per accidens,
<lb/>inquantum fecit naturam opacam, ex cuius oppositione ad corpus luminosum
<lb/>tenebra relinquitur; sicut dicitur tenebras in domo facere qui claudit
<lb/>fenestram.
<lb/>«Primo in verbo, omnia disponendo». Videtur hoc esse falsum: quia nihil quod
<lb/>fit in verbo, est factum; et ita in verbo Deus nihil operatur. Ad quod dicendum,
<lb/>quod secundum quosdam Alcuinus improprie locutus est, et est exponendum,
<lb/>operatur in verbo; idest, genuit verbum, quod est ars omnium operandorum per
<lb/>ipsum. Hoc autem ideo dicunt, quia non faciunt differentiam inter operari et
<lb/>facere, cum multum differant. Quia facere proprie est actus rei transiens in
<lb/>exteriorem materiam; unde Philosophus dicit in 6 Ethic., artificialia esse
<lb/>factibilia; et sic Deus non fecit aliquid ab aeterno. Sed operatio dicitur quilibet
<lb/>actus rei, etiamsi exterius non transeat, sicut intelligere est operatio intellectus,
<lb/>et potest esse sine motu; unde Philosophus in 7 Ethic. dicit, quod Deus
<lb/>una simplici operatione gaudet; et per hunc modum Deus ab aeterno in verbo
<lb/>operatur, sicut artifex excogitando formas artificialium.
<pb n="vol. 3, p. 624"/>
<lb/><hi rend="bold">IN SECUNDUM SENTENTIARUM, DISTINCTIO 13</hi>
<lb/><hi rend="bold">DIVISIO TEXTUS</hi>
<lb/>Dicto de opere creationis, hic prosequitur distinctionis opus; et dividitur in partes
<lb/>tres: in prima determinat de opere primae diei; in secunda de opere secundae,
<lb/>14 dist., ibi: «Dixit Deus: fiat firmamentum»; in tertia de opere tertiae
<lb/>diei, ibi: «Sequitur: dixit Deus: congregentur aquae in locum unum». Prima
<lb/>dividitur in duas: in prima determinat primum opus distinctionis per lucis productionem;
<lb/>in secunda exponit quaedam dubia quae possent esse in his quae
<lb/>contra hoc opus dicuntur; et circa opera secunda, ibi: «Praeterea investigandum
<lb/>est, quomodo accipiendum sit quod ait, Dixit Deus». Circa primum tria
<lb/>facit: primo determinat lucis productionem; secundo eius conditiones, ibi: «Sed
<lb/>quaeritur qualis illa lux fuerit»; tertio lucis effectum etc., ibi: «Hic notandum
<lb/>est, quod dies diversis modis accipitur in Scriptura». Secunda in duas: in prima
<lb/>ostendit conditionem lucis quantum ad eius naturam vel genus; in secunda
<lb/>quantum ad eius locum, ibi: «Si autem quaeritur, ubi facta est lux illa... Dici
<lb/>potest in illis partibus facta quas nunc illustrat solis diurna lux». Tertia pars in
<lb/>qua determinat effectum lucis, qui est dies, dividitur in tres: in prima distinguit
<lb/>diem quantum ad variam acceptionem; in secunda quantum ad ordinem partium,
<lb/>ibi: «Hic est naturalis ordo distinctionis dierum»; in tertia quantum ad
<lb/>causam efficientem, ibi: «Solet etiam quaeri quare factus est sol».
<lb/>«Praeterea investigandum est, quomodo accipiendum sit quod ait, dixit Deus».
<lb/>Hic exponit, quomodo intelligendum sit quod dicitur, «Dixit Deus»; et primo
<lb/>ponit expositionem; secundo movet dubitationem consequentem, ibi: «Hic
<lb/>quaeri solet, quomodo accipiendum sit quod dicitur Pater operari in Filio».
<lb/>Circa quod tria facit: primo movet quaestionem; secundo quorumdam errorem
<lb/>ponit, ibi: «Putaverunt quidam haeretici quod Pater, velut auctor et artifex,
<lb/>Filio et Spiritu Sancto in rerum operatione, quasi instrumento, uteretur»; tertio
<lb/>determinat secundum veritatem, ibi: «Non est itaque intelligendum, ideo
<lb/>Scripturam frequenter commemorare Patrem operari in Filio... tamquam Filius
<lb/>non posset facere, si ei non porrexisset Pater dexteram». Ubi duas ponit solutiones;
<lb/>quarum secunda incipit, ibi: «Potest et illud aliter accipi». Circa primum
<lb/>duo facit: primo ponit responsionem; secundo excludit haereticorum
<lb/>obviationem, ibi: «Sed dicit haereticus» etc.
<pb n="vol. 3, p. 626"/>
<lb/><hi rend="bold">QUAESTIO 1</hi>
<lb/>Hic quaeruntur quinque: 1. De opere distinctionis per differentiam ab aliis operibus;
<lb/>2. Utrum lux proprie in spiritualibus inveniatur; 3. Utrum lux corporalis
<lb/>sit substantia, aut accidens; 4. De lucis productione; 5. Quomodo Pater dicitur
<lb/>per Filium operari.
<lb/>ARTICULUS 1
<lb/><hi rend="bold">Utrum opus distinctionis fuerit necessarium</hi>
<lb/><hi rend="bold">post opus creationis.</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod post opus creationis, distinctionis opus necessarium non fuerit.
<lb/>Distinctio enim non est nisi prius confusorum et commixtorum. Si ergo post
<lb/>creationem facta est rerum distinctio, oportet res prius mixtas fore creatas; et
<lb/>sic redibit opinio Anaxagorae et Anaximandri, quod res
<lb/>fiant per extractionem ex uno confuso et mixto.
<lb/>2. Praeterea, creatio terminatur ad esse. Ens enim, ut dicitur in lib. de Causis,
<lb/>est per creationem. Sed materia secundum esse distincta est, quamvis
<lb/>secundum essentiam sit una. Ergo videtur quod post creationem distinctione
<lb/>opus non sit.
<lb/>3. Praeterea, eorum est distinctio quorum potest esse commixtio et confusio
<lb/>secundum locum. Sed haec non possunt convenire nisi communicantibus in
<lb/>materia. Si ergo superioribus et inferioribus corporibus materia communis non
<lb/>sit, videtur quod superiorum ab inferioribus nulla sit facienda distinctio.
<lb/>4. Praeterea, quodlibet corpus est distinctum ab aliis corporibus. Cum ergo
<lb/>describatur in textu distinctio caeli chrystallini et caeli siderei, videtur quod
<lb/>inconvenienter subticeatur distinctio caeli empyrei.
<lb/>5. Praeterea, supra dictum est in littera, dist. 12, quod sex diebus Deus creaturas
<lb/>per species distinxit. Ergo videtur quod totum opus sex dierum ad distinctionem
<lb/>pertineat; et ita ornatus videtur a distinctionis opere non differre.
<pb n="vol. 3, p. 628"/>
<lb/><hi rend="bold">Solutio</hi>
<lb/>Respondeo dicendum, quod natura in operibus sex dierum taliter instituta est ut
<lb/>naturae principia tunc condita in se subsisterent, et quod ex eis alia propagari
<lb/>possent per mutuam actionem et passionem; et ideo oportuit eis tunc esse conferri,
<lb/>et virtutes activas et passivas, quas Augustinus,
<lb/>vocat rationes seminales, quibus ex eis effectus consequentes producerentur.
<lb/>Quantum ergo ad esse ipsorum principiorum, sumitur opus creationis, per quod
<lb/>substantia elementorum mundi in esse producta est. Sed virtutum activarum et
<lb/>passivarum quaedam sunt moventes ad determinatas species, ut virtus quae est
<lb/>in semine leonis et equi: quaedam vero sunt communes moventes ad omnem
<lb/>speciem, ut calidum, frigidum, et huiusmodi. Per opus ergo distinctionis attributae
<lb/>sunt rebus creatis virtutes activae et passivae communes, moventes ad
<lb/>omnem speciem; sed per opus ornatus collatae sunt rebus virtutes moventes ad
<lb/>determinatas species. Sed distinctio non potest nisi tripliciter variari. Cum
<lb/>enim motus alterationis, secundum quem fit generatio et corruptio, reducatur in
<lb/>unum primum alterans non alteratum, scilicet caelum, oportet in principiis
<lb/>essentialibus mundi esse tria: primum, quod est alterans non alteratum, ut caelum;
<lb/>secundum, quod est alterans alteratum, ut media elementa, quae sunt
<lb/>ignis, aqua, et aer; tertium, quod est ultimum, et minimum habens de virtute
<lb/>alterandi, scilicet terra. Primo ergo oportuit distingui primum ab ultimo; et hoc
<lb/>factum est per lucis productionem; quae quidem formaliter est in caelo, et participatur
<lb/>in mediis elementis secundum plus et minus; sed ultimum elementum,
<lb/>scilicet terra, caret luce, vel minimum de ipsa habet. Secundo oportuit esse
<lb/>distinctionem primi a medio; et hoc factum est secunda die, quando divisae
<lb/>sunt aquae inferiores a superioribus, facto firmamento. Tertio est divisio medii
<lb/>ab ultimo; et hoc factum est tertia die, quando congregatae sunt aquae in unum
<lb/>locum, et apparuit arida.
<lb/>AD OBIECTA
<lb/>Ad primum ergo dicendum, quod distinctio partium mundi non est intelligenda
<lb/>per extractionem materialem ab aliquo mixto, sed formaliter per hoc quod
<lb/>diversis rebus diversae virtutes collatae sunt.
<lb/>Ad secundum dicendum, quod per opus creationis principia mundi distincta
<lb/>sunt quantum ad esse primum, quod est per formas substantiales. Sed oportuit
<lb/>advenire opus distinctionis, ut distinguerentur etiam quantum ad agere et pati,
<lb/>secundum diversas virtutes rebus collatas.
<lb/>Ad tertium dicendum, quod in istis distinctionibus est quaedam diversitas. Quia
<lb/>enim corpora superiora non sunt eiusdem materiae cum inferioribus, et per
<lb/>consequens secundum locum confundi non possunt, ideo prima distinctio, quae
<pb n="vol. 3, p. 630"/>
<lb/>est primi ab ultimo, et secunda, quae est primi a medio, est tantum secundum
<lb/>collationem diversarum virtutum ad agendum et patiendum; sed tertia, quae est
<lb/>medii elementi ab ultimo, quae commisceri possunt et secundum locum confundi,
<lb/>est secundum utrumque, inquantum elementis collatae sunt qualitates quae
<lb/>sunt principia alterationis, ut calor et frigus et huiusmodi; et illa quae sunt
<lb/>principia motus localis, ut gravitas et Levitas; et ideo in tertio die facta est mentio
<lb/>de loco, cum dicitur: «Congregentur aquae in unum locum», et non aliis
<lb/>praecedentibus.
<lb/>Ad quartum dicendum, quod caelum empyreum, ut supra dictum est, non habet
<lb/>influentiam super inferiora corpora; et ideo inter opera distinctionis commemorari
<lb/>non debuit, per quam rebus virtutes activae datae sunt: sed caelum
<lb/>empyreum ordinatum est ad gloriam beatorum; et ideo in principio creationis
<lb/>suae totum complementum suum habuit.
<lb/>Ad quintum dicendum, quod opus distinctionis supra acceptum est communiter,
<lb/>prout dicit discretionem secundum quamcumque virtutis differentiam: et sic in
<lb/>se includit etiam ornatum; alio autem modo ab ornatu differt, ut dictum est. Et
<lb/>haec differentia potest sumi ex modo loquendi ipsius Scripturae, quae in operibus
<lb/>trium dierum quamdam divisionem insinuat.
<lb/>ARTICULUS 2
<lb/><hi rend="bold">Utrum lux proprie inveniatur in spiritualibus.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod lux proprie in spiritualibus inveniatur. Primo per id quod dicitur
<lb/>Ioan. 1, 9: «Erat lux vera quae illuminat omnem hominem venientem in
<lb/>hunc mundum»; quod de Deo intelligitur, qui maxime spiritualis est. Ergo videtur
<lb/>quod lux proprie in spiritualibus substantiis inveniatur.
<lb/>2. Praeterea, Augustinus dicit: «Non Christus sic dicitur lux quomodo dicitur
<lb/>lapis; sed illud proprie, hoc utique figurative». Non autem
<lb/>Christus proprie diceretur lux, nisi lux proprie in spiritualibus inveniretur.
<lb/>Ergo etc..
<lb/>3. Praeterea, inter alias creaturas spiritualis substantia nobilior est, quasi Deo
<lb/>proximior. Sed non est probabile, Scripturam divinam nobilissimae creaturae
<lb/>creationem subticuisse. Cum ergo de creatione Angelorum mentionem non
<lb/>faciat, videtur quod ad litteram et proprie per lucis productionem creatio naturae
<lb/>angelicae sit intelligenda.
<pb n="vol. 3, p. 632"/>
<lb/>4. Praeterea, luci convenit maxime activum esse; unde luci attribuitur diffusivum
<lb/>esse. Sed actio convenit verius spiritualibus quam corporalibus. Ergo
<lb/>et lux.
<lb/>5. Praeterea, actus proprius lucis est manifestare. Sed manifestatio magis proprie
<lb/>est in spiritualibus, ubi est nobilior cognitio. Ergo videtur quod et lux
<lb/>verius in eis inveniatur.
<lb/>SED CONTRA est quod dicit Ambrosius, qui inter ea quae transumptive de Deo
<lb/>dicuntur, ponit splendorem qui contingit ex multiplicatione luminis. Ergo videtur
<lb/>quod lux in spiritualibus non nisi metaphorice inveniatur.
<lb/>Praeterea, Dionysius dicit, quod Deus dicitur lumen ex hoc
<lb/>quod similitudo eius maxime resultat in radio solari quantum ad causalitatem.
<lb/>Sed omne nomen quod dicitur de Deo per similitudinem a creatura corporali
<lb/>sumptam, convenit sibi metaphorice. Ergo etc..
<lb/><hi rend="bold">Solutio</hi>
<lb/>Respondeo dicendum, quod in hoc videtur esse quaedam diversitas inter sanctos.
<lb/>Augustinus enim videtur velle, quod lux in spiritualibus verius inveniatur
<lb/>quam in corporalibus. Sed Ambrosius et Dionysius videntur velle, quod in spiritualibus
<lb/>non nisi metaphorice inveniatur. Et hoc quidem videtur magis verum;
<lb/>quia nihil per se sensibile spiritualibus convenit nisi metaphorice, quia quamvis
<lb/>aliquid commune possit inveniri analogice in spiritualibus et corporalibus, non
<lb/>tamen aliquid per se sensibile, ut patet in ente, et calore; ens enim non est per
<lb/>se sensibile, quod utrique commune est; calor autem quod per se sensibile est,
<lb/>in spiritualibus proprie non invenitur. Unde cum lux sit qualitas per se visibilis,
<lb/>et species quaedam determinata in sensibilibus; non potest dici in spiritualibus
<lb/>nisi vel aequivoce vel metaphorice.
<lb/>Sciendum tamen, quod transferuntur corporalia in spiritualia per quamdam
<lb/>similitudinem, quae quidem est similitudo proportionabilitatis; et hanc similitudinem
<lb/>oportet reducere in aliquam communitatem univocationis, vel analogiae;
<lb/>et sic est in proposito: dicitur enim lux in spiritualibus illud quod ita se habet
<lb/>ad manifestationem intellectivam sicut se habet lux corporalis ad manifestationem
<lb/>sensitivam. Manifestatio autem verius est in spiritualibus; et quantum ad
<lb/>hoc, verum est dictum Augustini, quod lux verius est in spiritualibus quam in
<lb/>corporalibus, non secundum propriam rationem lucis, sed secundum rationem
<lb/>manifestationis, prout dicitur in canonica Ioannis, quod «omne quod manifestatur,
<lb/>lumen est»; per quem modum omne quod manifestum est, clarum dicitur, et
<lb/>omne occultum obscurum.
<pb n="vol. 3, p. 634"/>
<lb/>AD OBIECTA
<lb/>Ad primum ergo dicendum, quod Deus dicitur lux vera quantum ad veritatem
<lb/>eius a quo sumitur similitudo, et non quantum ad veram naturam lucis; per
<lb/>quem etiam modum dicitur vitis vera, Ioan. 15.
<lb/>Ad secundum dicendum, quod Augustinus attendit quantum ad rationem manifestationis,
<lb/>magis quam ad nomen lucis. Vel dicendum, quod ea quae ibi dicit,
<lb/>ut ipse ibidem, cap. 28, protestatur, non asserendo, sed inquirendo dicit.
<lb/>Ad tertium dicendum, quod, secundum Dionysium, Scriptura divina proponit
<lb/>nobis spiritualia sub similitudine rerum corporalium; et ideo non decuit ut
<lb/>creationem Angelorum expresse describeret; sed dedit eam intelligere ex productione
<lb/>corporalis lucis.
<lb/>Ad quartum dicendum, quod ad propriam naturam lucis non pertinet quaelibet
<lb/>actio, sed talis quae est in corporalibus; et similiter non quaelibet manifestatio,
<lb/>sed quae est ad sensum visus.
<lb/>Unde patet responsio ad quintum.
<lb/>ARTICULUS 3
<lb/><hi rend="bold">Utrum lux sit accidens.</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod lux non sit accidens. Primo per auctoritatem Augustini,
<lb/>qui dicit in lib. 3 de lib. Arbitr., quod lux in
<lb/>corporibus tenet primum locum; et multa huiusmodi in libris suis dicit. Sed nullum
<lb/>corpus est accidens. Ergo etc..
<lb/>2. Praeterea, quaecumque coniunguntur et separantur ab invicem, manentia
<lb/>eadem numero, non sunt accidentia, quia accidens de subiecto in subiectum
<lb/>non transit, nec duo accidentia eiusdem speciei distincta, in eodem subiecto
<lb/>esse possunt. Sed duorum luminarium lumina coniunguntur et separantur ab
<lb/>invicem, ut dicit Dionysius. Ergo lux non est accidens.
<lb/>3. Praeterea, quidquid praedicatur de genere, et de specie. Sed secundum
<lb/>philosophum, lux est species ignis. Cum ergo ignis sit corpus et substantia,
<lb/>videtur quod similiter et lux.
<lb/>4. Praeterea, nihil movetur nisi corpus, ut in 7 Physic., probatur. Sed
<lb/>radii moventur descendentes de sole ad nos. Ergo sunt corpus.
<lb/>5. Praeterea, nihil reverberatur ad corpus nisi corpus, quia accidenti corpus
<lb/>non obsistit. Sed radii solares reverberantur ad corpus solidum. Ergo etc..
<pb n="vol. 3, p. 636"/>
<lb/>6. Praeterea, corporum est ut ex eorum confricatione et compressione calor
<lb/>sequatur. Sed ex intersecatione radiorum solis et multiplicatione sequitur calor.
<lb/>Ergo etc..
<lb/>7. Item, nihil agit ultra speciem suam, quia effectus non est altior agente. Sed
<lb/>per lumen solis producuntur formae substantiales in inferioribus, ut patet ex
<lb/>Dionysio, ubi dicit, quod lumen solare corporum visibilium
<lb/>generationi confert, et ad vitam ipsam movet. Cum ergo forma substantialis sit
<lb/>ultra naturam accidentis in perfectione et dignitate, videtur quod lumen accidens
<lb/>esse non possit.
<lb/>8. Praeterea, si accidens est, oportet quod ad aliquod accidentis genus reducatur,
<lb/>nec potest ad aliud reduci quam ad genus qualitatis, cuius sibi nulla species competere
<lb/>videtur nisi tertia. Si ergo in tertia specie qualitatis non sit, videtur quod
<lb/>non sit accidens. Quod autem non sit in tertia specie qualitatis, sic probatur. In
<lb/>illa enim specie est passio, vel passibilis qualitas. Sed cuilibet passibili qualitati
<lb/>est aliquid contrarium. Cum ergo luci nihil contrarie opponatur, sed solum privative,
<lb/>scilicet tenebra, videtur quod lux non sit in tertia specie qualitatis.
<lb/>9. Praeterea, omnis qualitas passibilis introducitur successive in materiam; quia
<lb/>secundum eam contingit alterationis motus, qui successivus est. Illuminatio
<lb/>autem fit subito. Ergo lumen non est huiusmodi qualitas.
<lb/>10. Praeterea, qualitates passibiles impressae in subiecto ab aliquo agente,
<lb/>remanent per aliquod tempus, etiam agente remoto, ut patet in aqua calefacta.
<lb/>Sed lumen factum in aere statim esse desinit ad absentiam solis illuminantis.
<lb/>Ergo etc..
<lb/>SED CONTRA est quod dicit Damascenus, lucem esse qualitatem
<lb/>ignis. Qualitas autem est accidens. Ergo et lux.
<lb/>Item, Avicenna dicit, quod lux est qualitas corporis lucidi
<lb/>inquantum huiusmodi, et quod lumen est qualitas quam mutuatur corpus diaphanum
<lb/>a corpore lucido. Ergo videtur quod tam lumen quam lux sit accidens.
<lb/><hi rend="bold">Solutio</hi>
<lb/>Respondeo dicendum, quod ista quatuor differunt, lux, lumen, radius et splendor.
<lb/>Lux enim dicitur, secundum quod est in aliquo corpore lucido in actu, a
<lb/>quo alia illuminantur, ut in sole. Lumen autem dicitur, secundum quod est
<lb/>receptum in corpore diaphano illuminato. Radius autem dicitur illuminatio
<lb/>secundum directam lineam ad corpus lucidum; et ideo ubicumque est radius,
<pb n="vol. 3, p. 638"/>
<lb/>est lumen; sed non convertitur; contingit enim lumen esse in domo ex reflexione
<lb/>radiorum solis, quamvis non ex directa oppositione, propter aliquod corpus
<lb/>interiacens. Splendor autem est ex reflexione radii ad aliquod corpus tersum et
<lb/>politum, sicut ad aquam, et ad argentum, vel ad aliquod huiusmodi; ex qua
<lb/>reflexione etiam radii proiiciuntur.
<lb/>His ergo visis, sciendum est, quod circa naturam lucis et luminis est multiplex
<lb/>opinio. Quidam enim dixerunt, quod lux est corpus, quod est ipsa substantia
<lb/>solis, ex quo fluunt quaedam corpora, et illa corpora dicuntur lumen vel radius
<lb/>Haec autem positio multipliciter a philosophis improbata est. Primo, quia
<lb/>sequeretur quod illuminatio esset motus localis corporum a sole fluentium; et
<lb/>cum motus localis non possit esse subito, sequeretur illuminationem fieri successive,
<lb/>quae successio non posset sensum latere secundum maximum spatium,
<lb/>ab oriente scilicet in occidentem, et a sole ad nos. Secundo, quia sequeretur
<lb/>duo corpora esse simul in eodem loco, cum totum spatium quod illuminatur sit
<lb/>plenum aere: quamvis haec pro inconvenienti quidam eorum non habeant,
<lb/>omnino sensum negligentes. Alii vero dicunt, lumen recipi in poros aeris. Sed
<lb/>hoc ridiculum est; oporteret enim obtenebrato aere, poros vacuos remanere, et
<lb/>aerem non totum illuminari, et multa huiusmodi. Tertio, quia illa corpora aut
<lb/>deciduntur de substantia solis, et sic oporteret eum quotidie minorari, et quandoque
<lb/>consumi; nisi forte dicatur cibari vaporibus ex aqua et terra ascendentibus,
<lb/>ut sic deperdita restaurentur; quod est omnino fabulosum. Aut oporteret
<lb/>quod continue illa corpora de novo fiant; et hoc vel ex materia praeiacente, et
<lb/>sic fierent corruptis quibusdam aliis; et cum in caelo sit illuminatio, sequeretur
<lb/>aliqua corpora ibi corrumpi ut alia generentur, et multa alia absurda: aut quod
<lb/>fiant per creationem novae materiae et naturae; nec poterit esse tunc illuminatio,
<lb/>nisi per miraculum a Deo. Sequeretur etiam, cum corpora creata in nihilum
<lb/>non reducantur, quod quantitas mundi semper augmentaretur, novis corporibus
<lb/>quotidie creatis; et huiusmodi multa absurda. Praeterea contra hoc Avicenna,
<lb/>multas rationes ponit in 6 de Naturalibus. Unde haec positio
<lb/>tamquam absurda et extranea relinquenda est; non enim potest sustineri, nisi
<lb/>aliis principiis naturalis philosophiae inventis.
<lb/>Alii autem dicunt, quod lumen quod est receptum in corpore diaphano, est accidens,
<lb/>quia post esse completum advenit, et recedit rebus manentibus: sed in corpore
<lb/>lucido lux est substantia, vel ipsum corpus lucidum secundum quosdam,
<lb/>vel forma substantialis eius, secundum alios. Hoc iterum stare non potest.
<lb/>Illuminatio enim est actio in aliud, quia lucidum illuminat. Unde si lumen in
<lb/>hoc aere est accidens, oportet quod principium illuminationis in corpore lucido
<pb n="vol. 3, p. 640"/>
<lb/>sit accidens; sicut etiam Commentator probat quod calor non est forma substantialis
<lb/>ignis, quia in corporibus calefactis est accidens. Praeterea nulla substantia
<lb/>est per se sensibilis, quia «quod quid» est obiectum intellectus. Unde
<lb/>oportet quod lux quae per se videtur, non sit forma substantialis. Et si dicatur,
<lb/>quod illud quod videtur, non est lux, sed fulgor quidam; dicendum, quod illud
<lb/>quod nos appellamus lucem, est illud quod per se videtur. Et si forma substantialis
<lb/>solis dicatur lux, non erit nisi aequivoce: quia accidens et substantia non
<lb/>univocantur in aliquo: et sic nihil prohibet etiam lapidem vocari lucem aut
<lb/>tenebras: quia etiam, secundum Philosophum, non est
<lb/>inconveniens quod eodem nomine apud nos significetur homo, et apud alios
<lb/>non homo.
<lb/>Alii dixerunt, quod lux nihil addit supra colorem; sed ipsa evidentia coloris
<lb/>vocatur lux, vel lumen: et hanc positionem Avicenna multipliciter
<lb/>improbat, accipiendo omnes modos quibus intelligi potest. Sensibiliter
<lb/>tamen apparet esse falsum in noctilucis, quorum color in nocte occultatur,
<lb/>quando lux apparet; et quando color videtur in die, lux non sentitur: sed verum
<lb/>est quod per lucem videtur color, quia facit colorem esse visibilem in actu.
<lb/>Alii dicunt, quod lux non habet esse firmum et ratum in natura, sed est tantum
<lb/>intentio: sicut enim dicitur, quod species coloris per aerem ad pupillam delata,
<lb/>in aere non habet esse naturale, sed spirituale (unde et per eamdem partem
<lb/>aeris species albedinis et nigredinis deferuntur), ita etiam intentio corporis
<lb/>lucidi in aere relicta est lumen. Et haec opinio valde probabilis est. Primo, quia
<lb/>cum lumen det esse spirituale colori, multo fortius videtur quod ipsum spirituale
<lb/>esse habeat. Secundo, quia nulla qualitas habens esse naturale, immediate
<lb/>superposita organo visus, potest videri; lumen autem videtur contingens pupillam:
<lb/>unde videtur quod esse spirituale habeat. Sed hoc non videtur usquequaque
<lb/>verum: quia per illud quod habet esse intentionis tantum, non sequitur
<lb/>transmutatio nisi secundum operationem animae, ut in videndo et audiendo.
<lb/>Per illuminationem autem videmus sensibiliter naturales transmutationes fieri
<lb/>per caliditatem ex radiis solis consequentem. Unde non potest esse quod habeat
<lb/>esse intentionis tantum.
<pb n="vol. 3, p. 642"/>
<lb/>Et ideo dicunt alii, quibus consentiendum videtur mihi, quod lux est forma accidentalis,
<lb/>habens esse ratum et firmum in natura, et quod, sicut calor, est qualitas
<lb/>activa ipsius solis, et in aliis est secundum quod magis cum sole communicant,
<lb/>qui totius luminis est fons. Unde Avicenna dicit
<lb/>quod nulla actio est a corporibus superioribus in inferiora, nisi mediante luce,
<lb/>sicut ignis etiam agit mediante calore: unde lux et lumen differunt, sicut calor in
<lb/>subiecto per se calido, et in calefacto. Et quia caelum est primum alterans, inde
<lb/>sequitur quod omnis alteratio quae est in inferioribus, perficiatur per virtutem
<lb/>luminis, sive sit alteratio secundum esse naturale, sive secundum sensum: et ex
<lb/>hoc habet lux quod omnibus corporibus generationem conferat, ut dicit
<lb/>Dionysius: ex hoc etiam est quod coloribus esse spirituale confert, secundum
<lb/>quod esse recipiunt in medio et in organo; unde et ipsum lumen virtutem spiritualem
<lb/>habet; et inde est etiam quod, secundum Augustinum,
<lb/>lumen est medium in omni sensu, sed in visu primo et immediate: qualitates
<lb/>enim visibiles sunt priores ceteris, prout secundum esse formale sunt inventae
<lb/>in corporibus inferioribus, secundum quod conveniunt cum corpore caelesti, ut
<lb/>patet in 2 de Anima et in 2 de Generatione, sed aliorum sensuum
<lb/>mediantibus aliis qualitatibus.
<lb/>AD OBIECTA
<lb/>Ad primum ergo dicendum, quod sicut tenebra sumitur quandoque pro aere
<lb/>obscurato, ut supra dictum est, ita etiam lux pro corpore lucido sumitur: et sic
<lb/>potest intelligi, quod Augustinus lucem aliis corporibus connumerat per modum
<lb/>loquendi, quo etiam Commentator in 2 de Anima, calorem naturalem corpus
<lb/>esse probat. Nihilominus Augustinus non intendit hoc asserere, quasi fidei conveniens,
<lb/>sed sicut utens his quae philosophiam addiscens audierat. Et ideo illae
<lb/>auctoritates parum cogunt.
<lb/>Ad secundum dicendum, quod non intelligitur coniunctio et separatio luminum nisi
<lb/>secundum intensionem et remissionem luminis, multiplicatis vel subtractis luminaribus,
<lb/>quorum radii confusi esse dicuntur propter luminarium distinctionem.
<lb/>Ad tertium dicendum, quod illa divisio ignis sic intelligenda est, ut per lucem
<lb/>intelligatur ignis secundum quod in propria materia est, ut sic coniunctive
<lb/>sumatur; per alia vero secundum quod est in materia aliena: per carbonem quidem
<lb/>secundum quod est in sicco terrestri, per flammam autem secundum quod
<lb/>est in humido aereo; et sic ipsemet se exponit in lib. de Animalibus; sed tamen
<pb n="vol. 3, p. 644"/>
<lb/>auctoritates Aristotelis quae ab exemplis inductis sumuntur, nihil valent: quia
<lb/>ipsemet testatur in principio de Generat. quod in eis non quaerit subiectum, sed
<lb/>modum; unde inducit ea non ad asserendum, sed quia erant suo tempore apud
<lb/>quosdam probabilia.
<lb/>Ad quartum dicendum, secundum Avicennam, quod cum dicitur
<lb/>radius moveri vel descendere, non proprie dicitur, sed transumptive, ex eo scilicet
<lb/>quod alteratio illuminationis incipit ab eo quod supra nos est: per quem
<lb/>etiam modum possumus dicere calorem ascendere vel descendere.
<lb/>Ad quintum dicendum, quod radius non dicitur reverberari ad corpus solidum
<lb/>sicut repulsus secundum motum localem, sicut pila quaedam; sed inquantum
<lb/>obsistit sua densitate illuminationi; per quem etiam modum aliae qualitates
<lb/>reflectuntur.
<lb/>Ad sextum dicendum, quod ex intersectione radiorum non sequitur calor sicut
<lb/>ex confricatione corporum; sed quia ex concurrentibus multis radiis ad unum
<lb/>punctum oportet multiplicari lumen, et ex hoc multiplicatur calor, inquantum
<lb/>lumen, ex hoc quod est qualitas primi alterantis, habet quod ad alterationem
<lb/>iuvet, et praecipue secundum illam qualitatem quae est simpliciter et maxime
<lb/>activa, scilicet calor, ac per hoc virtuti primi alterantis maxime conformis.
<lb/>Ad septimum dicendum, quod forma substantialis, educitur in actum per virtutem
<lb/>caeli; et ideo oportet quod lumen quod per caelum in inferiora agit, generationem
<lb/>rebus conferat, et ad formam substantialem moveat, inquantum agit in
<lb/>virtute ipsius caeli; sicut etiam calor ignis movet ad formam substantialem
<lb/>ignis, secundum quod agit in virtute formae substantialis a qua fluit.
<lb/>Ad octavum dicendum, quod lux, et etiam lumen, in genere qualitatis est, ut
<lb/>dicit Avicenna; et quia passionem in sensu infert, oportet quod sit in tertia specie;
<lb/>nec tamen oportet quod contrarium habeat, eo quod est qualitas illius corporis
<lb/>quod a contrariis natura removit, ut sit universaliter movens et alterans.
<lb/>Ad nonum dicendum, quod successio quae est in alteratione aliarum qualitatum,
<lb/>contingit ex hoc quod in patiente est qualitas contraria, quae resistit actioni
<lb/>alterantis, quam oportet successive expelli. Sed cum lux non habeat contrarium,
<lb/>sicut nec forma substantialis, diaphanum ad praesentiam illuminantis
<lb/>statim lumen recipit, sicut materia statim necessitata per alterationem praecedentem
<lb/>recipit formam substantialem. Et ideo sicut generatio est terminus alterationis,
<lb/>ita illuminatio motus localis, quo illuminans fit praesens illuminato, ut
<lb/>dicit Commentator in 6 Phys..
<pb n="vol. 3, p. 646"/>
<lb/>Ad decimum dicendum, quod, sicut dicit Dionysius, lumen solis
<lb/>recipitur in diversis corporibus diversimode secundum diversam capacitatem
<lb/>eorum; et ideo aliqua sunt quae illuminantur in superficie tantum, ut corpora
<lb/>opaca; aliqua vero sunt quae illuminantur etiam in profundo, sicut diaphana,
<lb/>quae tamen lucem non retinent, quia imperfecte lumen recipiunt, unde oportet
<lb/>quod lumen in eis cesset absente illuminante; alia vero sunt quae perfectius
<lb/>lumen recipiunt, et lumen tenent, ut carbunculus et huiusmodi.
<lb/>ARTICULUS 4
<lb/><hi rend="bold">Utrum productio lucis convenienter recitetur.</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod inconvenienter lucis productio recitetur. Cum enim Deus lux
<lb/>sit, non decet eum ut a tenebris opera sua inchoet. Sed ante lucem tenebrae fuerunt.
<lb/>Ergo videtur quod lux debeat esse de primo creatis, non ad opus distinctionis,
<lb/>sed ad opus creationis pertinens.
<lb/>2. Praeterea, lux invenitur in pluribus corporibus, nec omnium corporum est
<lb/>lux una. Ergo videtur, quod inconvenienter unius tantum lucis productio describatur,
<lb/>in illo tantum loco existentis ubi nunc est sol, ut in littera dicitur.
<lb/>3. Praeterea, dies et nox non fuerunt nisi secundum accessum et recessum luminarium.
<lb/>Sed hoc non potest esse nisi per motum circularem lux deferatur. Cum
<lb/>ergo firmamentum, quod circulariter movetur, secunda die sit factum, videtur
<lb/>quod inconvenienter in prima die secundum lucem tunc creatam dies et nox
<lb/>commemoretur.
<lb/>4. Praeterea, omne quod fit ex aliquo, fit ex incontingenti, idest contrario, ut ex
<lb/>1 Phys. patet. Sed soli non est aliquid contrarium. Ergo non potest
<lb/>esse quod ex luce tunc creata sol factus fuerit.
<lb/>5. Praeterea, ut in 2 Metheor., habetur, nubes ex vaporibus congregantur,
<lb/>qui ex terra et aquis resoluti superius ascendunt. Sed corpora superiora non
<lb/>communicant in materia cum inferioribus, ut supra dictum est. Ergo lux ex qua
<lb/>sol quasi ex materia postmodum factus dicitur, nubes esse non potuit.
<lb/>Sed in contrarium sunt quae in littera dicuntur.
<pb n="vol. 3, p. 648"/>
<lb/><hi rend="bold">Solutio</hi>
<lb/>Respondeo dicendum, quod, sicut dictum est, lux est qualitas activa corporis
<lb/>caelestis, sicut calor est qualitas activa ignis. Calor autem habet quamdam
<lb/>actionem communem, inquantum est calor: quia secundum quod in diversis
<lb/>rebus invenitur, determinatur sua actio ad determinatos effectus; sicut calor qui
<lb/>est in homine, operatur ad conversionem cibi in carnem humanam, et in planta
<lb/>ad substantiam plantae. Ita etiam et lux, quamvis habeat actionem consequentem
<lb/>naturam lucis inquantum huiusmodi, determinatur tamen sua actio, secundum
<lb/>quod in diversis recipitur ad diversos effectus; unde alium effectum habet
<lb/>radius Saturni quam iovis. Secundum hoc ergo dico, quod ipsa lux secundum
<lb/>virtutem communem pertinet ad opus distinctionis, sicut et calor; sed ideo inter
<lb/>opera distinctionis primo ponitur, quia primi corporis qualitas activa est. Sed
<lb/>postea determinatio ad diversos effectus secundum diversas virtutes corporibus
<lb/>collatas pertinet ad opus ornatus. Et ideo dicit Dionysius,
<lb/>quod lumen solare est illud lumen quod Moyses in tribus diebus nostri temporis
<lb/>narrat; quamvis tunc informe esset, quia scilicet terminatio virtutis non aderat.
<lb/>AD OBIECTA
<lb/>Ad primum ergo dicendum, quod circa hoc est duplex opinio.
<lb/>Quidam enim dicunt, quod opus distinctionis statim cum opere creationis incepit;
<lb/>et ideo statim lux creata est cum primo creatis: et sic patet quod non a tenebris
<lb/>opus Dei inchoavit. Et hoc quidem oportet dicere secundum expositionem
<lb/>Augustini; quamvis etiam Augustinus velit quod productio
<lb/>informis materiae intelligatur ante omnem diem, non tempore, sed natura.
<lb/>Alii vero dicunt, quod prius tempore fuit opus creationis, et postea per aliquod
<lb/>intervallum temporis formata est lux, et tunc dies primo incepit; unde dicunt
<lb/>creationis opus ante omnem diem fuisse. Et hoc quidem magis consonat litterae
<lb/>Genesis secundum suum sensum planum; statim enim posita creatione, tenebras
<lb/>super faciem abyssi commemorat, et postmodum de lucis productione
<lb/>dicit. Nec tamen est inconveniens tenebras praecedentes non in genere privationis
<lb/>ponere: quia privatio esse non potuit antequam natura habitus oppositi,
<lb/>scilicet lucis, corporibus indita esset: sicut nec catulus ante nonum diem caecus
<lb/>vel privatus visu dicitur: unde per tenebras praecedentes lucem imperfectio
<lb/>corporalis naturae ostenditur, quam quidem ex Deo non habet, a quo habet
<lb/>omnino id quod perfectionis est. Decens est autem ut ab imperfectione ad perfectum
<pb n="vol. 3, p. 650"/>
<lb/>divina opera adducerentur, et sic ab ipso omnis perfectio esse ostenderetur.
<lb/>Unde dicit Augustinus, quod si aliquid imperfectum
<lb/>Deus fecisse dicatur, quod postmodum ipse perficeret, nihil reprehensionis
<lb/>habet ista sententia.
<lb/>Ad secundum dicendum, quod in lucis productione intelligitur proprietas luciditatis
<lb/>et diaphaneitatis, quae ad lucis genus reducitur, omnibus corporibus lucidis
<lb/>et diaphanis collata fuisse; sed tamen, secundum Dionysium,
<lb/>sol est principium et fons luminis, illuminans superiora et inferiora corpora; et
<lb/>ideo per lucem illam ipse intelligit lumen solis tunc informe; et Magister etiam
<lb/>dicit in littera, quod ex ea formatum est corpus solis.
<lb/>Ad tertium dicendum, quod circa hoc est duplex opinio. Damascenus enim dicit,
<lb/>quod in illo die fiebat dies et nox per contractionem luminis
<lb/>et emissionem; sicut etiam suos radios sol retraxit in terra Aegypti, cum alibi
<lb/>lux esset, ut dicitur Exod. 10: et similiter in passione Domini, quando tenebrae
<lb/>factae sunt super terram, ut habetur Matth. 27. Sed hoc non potest esse: quia
<lb/>illuminare est actio a corpore lucente proveniens secundum necessitatem naturae;
<lb/>et ideo oportet quod semper illuminet corpora sibi directe opposita; nisi
<lb/>forte poneretur habere aliqua coopercula, sicut sunt palpebrae oculorum, quibus
<lb/>se tegeret: quod est ridiculum dicere: aut nisi ponatur hoc virtute divina
<lb/>fieri, et quasi miraculose; et hoc non convenit ponere in prima institutione
<lb/>naturae, ut Augustinus dicit. Et praeterea exemplum de
<lb/>passione Christi non est conveniens: quia obscuritas illa non fuit facta per contractionem
<lb/>radiorum solis, sed per interpositionem corporis lunaris, ut
<lb/>Dionysius in epistola 7 ad Polycarpum dicit, sicut etiam fit in eclypsi solis,
<lb/>quamvis tunc tempus non esset eclypsis; unde miraculosa fuit.
<lb/>Et ideo alii dicunt, ut in littera dicitur, quod dies et nox fiebant per motum circularem
<lb/>illius lucis, quo accedebat et recedebat. Nec est inconveniens substantias
<lb/>sphaerarum, quae lucem revolverent, a principio creationis fuisse, quibus
<lb/>postmodum aliquae virtutes collatae sunt in operibus distinctionis et ornatus.
<lb/>Aut si substantiae sphaerarum non erant suis figuris determinatae, ipsum corpus
<lb/>lucidum naturaliter circulariter movebatur, cum esset de natura quintae
<lb/>essentiae; et ita suo motu circulum describebat, sicut lapis suo motu lineam
<lb/>rectam facit rectius etiam quam ars.
<pb n="vol. 3, p. 652"/>
<lb/>Ad quartum dicendum, quod substantia corporis solaris a principio creationis
<lb/>in sua forma substantiali fuit: unde ipsum corpus lucidum substantia solis fuit.
<lb/>Sed dicitur ex eo sol quarta die factus per additionem novae virtutis, sicut dicitur
<lb/>ex homine non musico fieri homo musicus.
<lb/>Ad quintum dicendum, quod non fuit nubes secundum veritatem substantiae,
<lb/>sed secundum similitudinem proprietatis: quia sicut nubes lucida recipit lumen
<lb/>a sole in minori claritate quam sit in ipso fonte; ita etiam substantia solis
<lb/>habuit primo lumen imperfectum, quod postmodum quarta die consummatum
<lb/>est.
<lb/>ARTICULUS 5
<lb/><hi rend="bold">Utrum Pater faciat omnia per Filium.</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod Pater non faciat omnia per Filium. Illud enim per quod fit aliquid,
<lb/>immediatius se habet ad effectum quam faciens per ipsum. Sed Filius non
<lb/>est immediatus principium rerum quam Pater, cum ambo aeque immediate operentur.
<lb/>Ergo Pater per Filium non operatur.
<lb/>2. Praeterea, «per» denotat habitudinem causae. Sed Filius respectu nullius
<lb/>quod est in Patre, causa vel principium dici potest. Ergo Filius non est per
<lb/>quem Pater operatur.
<lb/>3. Praeterea, secundum Damascenum, excogitatio
<lb/>Dei est opus eius. Sed non potest dici, quod Pater sit sapiens per Filium, vel
<lb/>intelligens. Ergo videtur quod nec per Filium operetur, cum idem sit Deo esse
<lb/>quod operari.
<lb/>4. Praeterea, «per» notat causam mediam: Filius autem est causa prima. Ergo
<lb/>videtur quod non convenienter dicatur Pater per Filium operari.
<lb/>SED CONTRA est quod dicitur ad Hebr. 1, 2: «Quem constituit heredem universorum;
<lb/>per quem fecit et saecula».
<lb/>Praeterea, quilibet artifex per suam artem operatur. Sed secundum Augustinum,
<lb/>Filius est ars Patris plena rationum viventium. Ergo Pater
<lb/>per Filium operatur.
<pb n="vol. 3, p. 654"/>
<lb/><hi rend="bold">Solutio</hi>
<lb/>Respondeo dicendum, quod operari per aliquem dicitur dupliciter. Uno modo
<lb/>operari per virtutem alicuius, sicut dicitur balivus operari per Regem, scilicet
<lb/>per potestatem Regis sibi commissam, quae immediatior est operi quam virtus
<lb/>eius: et hoc modo nec Pater per Filium, nec Filius per Patrem dicitur operari:
<lb/>quia una et indivisibili virtute ambo operantur. Alio modo dicitur aliquis operari
<lb/>per aliquem sicut per operantem: et hoc modo Rex per praefectum operari
<lb/>dicitur. Et huius distinctionis ratio est, quia cum operatio sit medium inter operantem
<lb/>et operatum, causalitas importata per praepositionem «per» potest
<lb/>referri ad operationem secundum quod exit ab operante, et sic dicitur aliquis
<lb/>operari per illum qui est causa quod iste operetur, et est ille cuius virtute operatur;
<lb/>vel potest referri ad operationem secundum quod terminatur ad operatum;
<lb/>et sic dicitur aliquis operari per illud quod est ab operante ordinatum ad
<lb/>operatum ut causa. Unde designatur auctoritas in operante respectu eius per
<lb/>quem operatur, in quo est causalitas respectu operati. Sed hoc contingit dupliciter.
<lb/>Uno modo quando illud quod ordinatur ab operante ut causa operati est
<lb/>causa eius secundum virtutem aliam a virtute operantis, quam tamen ab ipso
<lb/>recipit: et hoc oportet esse instrumentum operantis, inquantum est motum ab
<lb/>operante, vel per imperium, sicut servus, vel motu corporali, sicut res inanimatae,
<lb/>ut securis. Unde Philosophus dicit, quod servus est sicut
<lb/>organum animatum, et organa sunt sicut servi inanimati. Et hoc modo Pater
<lb/>per Filium non operatur, sicut haeretici intelligebant. Alio modo quando eadem
<lb/>virtute operatur, quam tamen ab operante recipit; et sic dicimus Patrem per
<lb/>Filium operari, quia est causa ipsorum operatorum una et indivisibili virtute
<lb/>cum Patre, quam tamen a Patre nascendo recepit.
<lb/>AD OBIECTA
<lb/>Ad primum ergo dicendum, quod quamvis Deus operetur effectus naturae per
<lb/>causas naturales, ipse tamen immediate in omnibus effectibus naturae operatur;
<lb/>unde multo fortius immediate operatur in his quae per Filium facit, cuius
<lb/>est eadem numero virtus quae est et Patris.
<lb/>Ad secundum dicendum, quod causalitas praepositionis non refertur ad operantem
<lb/>sed ad operatum, ut dictum est.
<pb n="vol. 3, p. 656"/>
<lb/>Ad tertium dicendum, quod cum dicitur, Pater intelligit, non connotatur aliquid
<lb/>respectu cuius Filius possit esse principium; et ideo non potest dici, quod Pater
<lb/>per Filium intelligat vel sciat, sicut dicitur in illis quae effectum in creatura
<lb/>important.
<lb/>Ad quartum dicendum, quod primum dicitur quo non est aliquid prius. Illa
<lb/>autem auctoritas Patris respectu Filii, inquantum Filius a Patre habet et esse et
<lb/>operari, ratione cuius Pater per Filium operatur, non facit Patrem Filio maiorem
<lb/>vel priorem esse. Unde non sequitur quod Filius non sit prima causa ex
<lb/>hoc quod Pater per Filium operatur.
<lb/><hi rend="bold">EXPOSITIO TEXTUS</hi>
<lb/>«Hic notandum est, quod dies diversis modis accipitur in Scriptura». Hic ponit
<lb/>acceptiones diei. Una est secundum quod dicimus diem naturalem qui habet
<lb/>viginti quatuor horas; et sic sumitur quod habetur Gen. 1, 5: «Factum est
<lb/>vespere et mane dies unus». Alio modo secundum quod dicitur artificialis, scilicet
<lb/>tempus quo sol nostrum hemisphaerium illuminat; et hoc modo sumitur cum
<lb/>dicitur, ibid., quod tenebras appellavit noctem, et lucem diem.
<lb/>«Qui non ab aurora, sed a plena luce inchoavit». Videtur hoc esse falsum; quia
<lb/>a plena luce, quae est in meridie, usque in mane alterius diei non sunt viginti
<lb/>quatuor horae; et ita primus dies non habuisset tot horas, sicut in littera dicitur.
<lb/>Ad quod dicendum, quod in primo die dicitur dies non habuisse auroram, non
<lb/>quod lux illa quae suo motu diem faciebat, in oriente creata non fuerit, sed quia
<lb/>primae illi illuminationi tenebrae commixtae non erant, sicut modo est; eo
<lb/>quod aurora nunc est finis noctis et principium diei, quod tunc non contingit.
<lb/>«Potest et aliter illud accipi». Haec expositio differt a praedicta in hoc quod
<lb/>praedicta sumebatur secundum operationem quam Filius a Patre habet; haec
<lb/>vero sumitur ex parte operantis, secundum quod Filius qui est operans, a Patre
<lb/>est.
<lb/>«Si enim causa eius Pater est, secundum quod Pater est; multo amplius eorum
<lb/>causa est quae per Filium facta sunt». Hic communiter et improprie
<lb/>Chrysostomus loquitur. Non enim proprie in divinis personis causa recipitur;
<lb/>sed nomine principii utimur ad signandum originem personarum; et de hoc in
<lb/>primo libro dictum est.
<pb n="vol. 3, p. 662"/>
<lb/><hi rend="bold">IN SECUNDUM SENTENTIARUM, DISTINCTIO 14</hi>
<lb/><hi rend="bold">DIVISIO TEXTUS</hi>
<lb/>Determinato primo opere distinctionis, quo lux formata est, hic determinat de
<lb/>opere secundae distinctionis, quod secundae diei competit, in qua firmamentum
<lb/>esse factum describitur. Dividitur autem haec pars in partes duas: in prima
<lb/>ostendit distinctionem secundo die factam; in secunda movet quasdam quaestiones,
<lb/>ibi: «Quaeri etiam solet, cuius figurae sit caelum». Circa primum duo
<lb/>facit: primo determinat opus primae distinctionis secundum positionem quorumdam
<lb/>dicentium, firmamentum ex aquis factum esse; secundo secundum
<lb/>expositionem eorum qui dicunt, firmamentum esse de natura ignis, ibi:
<lb/>«Quidam vero caelum quod excedit aeris spatia, igneae naturae dicunt».
<lb/>«Quaeri etiam solet, cuius figurae sit caelum». Hic movet tres quaestiones: primam
<lb/>de figura caeli; secundam de motu eius, ibi: «Quaeritur etiam si stet, an
<lb/>moveatur caelum»; tertiam, quare praetermittitur huius diei benedictio, ibi:
<lb/>«Post haec quaeri solet, quare hic non est dictum sicut in aliorum dierum operibus».
<lb/>«Sequitur: dixit Deus: congregentur aquae in locum unum». Hic ponitur
<lb/>opus tertiae distinctionis ad quod tertia dies deputatur; et circa hoc duo
<lb/>facit: primo describit opus tertiae diei; secundo movet quasdam quaestiones
<lb/>circa hoc, ibi: «Si autem quaeratur, ubi congregatae sunt aquae... Potuit fieri ut
<lb/>terra subsidens concavas partes praeberet, ut fluctuantes aquas reciperet». Ubi
<lb/>primo quaeritur de congregatione aquarum; secundo de unitate et pluralitate
<lb/>earum, ibi: «Cumque multa constet esse maria et flumina, in unum tamen
<lb/>locum dicit aquas congregatas propter continuationem».
<pb n="vol. 3, p. 664"/>
<lb/><hi rend="bold">QUAESTIO 1</hi>
<lb/>Hic quaeruntur quinque: 1. Utrum supra firmamentum sint aliquae aquae;
<lb/>2. Cuius naturae sit firmamentum; 3. A quo moveatur; 4. De numero caelorum;
<lb/>5. De opere diei tertiae.
<lb/>ARTICULUS 1
<lb/><hi rend="bold">Utrum aquae sint super caelos.</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod aquae super caelos sint. Quia, ut dicit Augustinus,
<lb/>maior est Sacrae Scripturae auctoritas quam omnis humani ingenii
<lb/>perspicacitas. Sed Scriptura in pluribus locis aquas super caelos esse commemorat.
<lb/>Ergo videtur quod nulla ratione negandum sit.
<lb/>2. Praeterea, homo dicitur minor mundus, quia in eo est similitudo totius universi.
<lb/>Sed in corpore humano cerebrum, in quo est frigiditas, secundum
<lb/>Philosophum, est positum supra cor, quod est fons totius
<lb/>caliditatis. Ergo videtur quod in universo aqua sit supra ignem collocata, et
<lb/>supra solem.
<lb/>3. Praeterea, secundum Philosophum, corpora
<lb/>caelestia per velocitatem sui motus, in inferioribus calorem generant. Sed
<lb/>Saturnus inter alios planetas velocissime movetur motu diurno, quia in partibus
<lb/>sphaerae quanto pars plus distat a centro, tanto velocius movetur. Ergo oportebit
<lb/>secundum hoc quod Saturnus sit calidissimi effectus, cuius contrarium ab
<lb/>astrologis dicitur. Oportet ergo ibi esse aquas, per quarum propinquitatem
<lb/>calor Saturni minuatur.
<lb/>4. Praeterea, omne continuum divisibile est in infinitum.
<lb/>Sed aqua aliquo modo divisa per rarefactionem ad aliquod spatium aeris
<lb/>ascendit, ut quando vapores elevantur. Ergo tantum poterit dividi quod supra
<lb/>caelum ascendet; et ita videtur aquas super caelum esse.
<lb/>SED CONTRA, corpori eiusdem speciei debetur unus locus naturalis secundum
<lb/>numerum; unde in 3 Physic. dicitur, quod ad eumdem locum movetur
<lb/>pars terrae et tota terra. Sed omnis aqua omni aquae est eadem secundum speciem
<lb/>ut Philosophus dicit. Cum ergo naturalis locus huius
<lb/>aquae sit sub aere et super terram, quod motus eius ostendit; videtur quod
<lb/>supra caelum locus naturalis aquae esse non possit.
<pb n="vol. 3, p. 666"/>
<lb/>Praeterea, sexundum Philosophum, corpus continens se
<lb/>habet ad corpus contentum sicut totum ad partem, et sicut forma ad materiam;
<lb/>quia continens invenitur habere plus de specie quam contentum; unde in 2 de
<lb/>Gener. dicitur, quod species in terminis est. Sed aqua habet
<lb/>minus de specie quam aer et ignis, quod eius grossities ostendit. Ergo videtur
<lb/>quod nullo modo aqua naturaliter possit esse super ignem et aerem.
<lb/><hi rend="bold">Solutio</hi>
<lb/>Respondeo dicendum, quod circa hoc varia dicta sunt.
<lb/>Ambrosius enim in lib. de Spiritu Sancto, videtur dicere,
<lb/>quod per aquas quae supra caelos sunt, Spiritus Sanctus intelligitur. Sed hoc
<lb/>magis ad analogicam expositionem pertinet quam ad litteralem, sive ad
<lb/>Spiritum Sanctum, sive ad Angelos referatur.
<lb/>Alii vero dicunt, aquas de natura huius elementi quod apud nos est, super caelos
<lb/>virtute divina contineri. Sed hoc removet Augustinus ubi supra, quia in operibus
<lb/>sex dierum, quibus natura instituta est, non quaeritur quid Deus facere
<lb/>possit sua virtute, sed quid rerum natura patiatur. Augustinus etiam inquirendo
<lb/>tangit alium modum, ut scilicet firmamentum dicatur aer iste, super quem
<lb/>aquae per vapores ascendunt. Sed hoc non videtur Sacrae Scripturae convenire,
<lb/>quae in firmamento caeli stellas positas dicit; nisi forte firmamentum aequivoce
<lb/>sumatur, sicut Rabbi Moyses dicit, qui etiam hanc
<lb/>expositionem innuit.
<lb/>Sed tamen melius possumus dicere, quod intelligatur de firmamento quod est
<lb/>caelum sidereum, supra quod sunt aquae, non quidem de natura huius aquae
<lb/>quae apud nos est, sed de natura quintae essentiae, habentes similitudinem cum
<lb/>hac aqua, ratione cuius nomen aquae Scriptura eis attribuit, occulta per sensibilia
<lb/>nota manifestans. Haec autem similitudo non potest attendi nisi secundum
<lb/>lucidum et diaphanum, in quibus inferiora corpora conveniunt cum caelestibus,
<lb/>ut in 2 de Anima dicitur. Et ideo sicut caelum empyreum dicitur quod
<lb/>est simile igni in hoc quod est lucidum totum; ita etiam caelum chrystallinum
<lb/>vel aqueum dicitur, inquantum convenit cum aqua in hoc quod est diaphanum,
<lb/>sive quod sit aliqua pars eius lucens (sicut est in caelo sidereo, cuius quaedam
<lb/>partes lucent, scilicet stellae) et aliqua pars diaphana. Huic etiam videtur consonare
<lb/>quod supra dixerat Magister, quod per aquas intelligitur prima materia,
<pb n="vol. 3, p. 668"/>
<lb/>de cuius subtiliori parte factae sunt aquae quae super caelos sunt; ut sic non
<lb/>cogamur ponere aquas elementum supra caelos esse. Hoc autem caelum
<lb/>aqueum est nona sphaera, ad quam primo reducunt astrologi motum orbis
<lb/>signorum communem omnibus stellis, qui est de occidente in orientem; et iterum
<lb/>sphaeram decimam, ad quam reducunt motum diurnum, qui est de oriente
<lb/>in occidentem.
<lb/>AD OBIECTA
<lb/>Ad primum ergo dicendum, quod in hoc nihil auctoritati Scripturae derogatur,
<lb/>si diversimode exponatur, dummodo hoc firmiter teneatur quod Sacra Scriptura
<lb/>nihil falsum contineat. Constat tamen in Scriptura Sacra multa metaphorice
<lb/>tradita, quae secundum planam superficiem litterae intelligi non valent.
<lb/>Ad secundum dicendum, quod non oportet esse eumdem situm partium in universo,
<lb/>qui est in homine; quia in universo ordinantur corpora super nos, secundum
<lb/>quod minus sunt immaterialia; sed in homine, secundum quod expedit ad
<lb/>conservationem vitae, et ad convenientem executionem animae: et propter hoc,
<lb/>illud quod est principium vitae in homine, scilicet cor, est in medio positum, ut
<lb/>ab omni laesione conservetur, et vitam proportionaliter in omnes partes corporis
<lb/>diffundat; sed caelum, quod propter suam impassibilitatem est conservans
<lb/>non conservatum a corpore alio, est in extremo positum, quasi continens; cuius
<lb/>tamen motus est ut vita quaedam natura existentibus omnibus, ut in 8 Physic.
<lb/>dicitur, ad similitudinem motus cordis in animali, ut dicit Rabbi
<lb/>Moyses, ubi supra.
<lb/>Ad tertium dicendum, quod Saturnus habet infrigidare ex propria natura, et virtute
<lb/>consequente speciem suam; unde non oportet quod ad eius infrigidationem
<lb/>aquae super caelos ponantur; quia si ibi essent, ipsum non infrigidarent, cum
<lb/>sint de natura quintae essentiae non susceptibilis peregrinae impressionis;
<lb/>quod iterum si esset possibile, magis infrigidarent stellas octavae sphaerae
<lb/>velut sibi propinquiores; quarum tamen quaedam inveniuntur esse calidissimi
<lb/>effectus.
<lb/>Ad quartum dicendum, quod corpora naturalia in infinitum dividi non possunt,
<lb/>quia omnium natura constantium, ut in 2 de Anima dicitur est terminus
<lb/>magnitudinis, nec tantum in augmento sed etiam in diminutione; et ideo etiam
<lb/>est invenire minimam carnem et minimam aquam, ut in 1 Physic. dicitur;
<lb/>et ideo in qualibet specie oportet esse terminum quemdam rarefactionis,
<pb n="vol. 3, p. 670"/>
<lb/>ultra quem species non salvatur. Unde ultima raritas ad quam potest perveniri,
<lb/>est secundum quod materia stat sub forma ignis, ut dicit Commentator in 4
<lb/>Physic.. Unde posset aqua tantum rarefieri quod iam non esset
<lb/>aqua nec vapor, sed aer vel ignis. Praeterea cum ignis sit maxime activus, non
<lb/>posset pertransire regionem ignis vapor ille, quin consumeretur: et adhuc
<lb/>minus possibile esset ut substantiam orbium penetraret, qui, secundum omnes,
<lb/>sunt indivisibiles, nisi metaphorice dividi dicantur.
<lb/>ARTICULUS 2
<lb/><hi rend="bold">Utrum firmamentum sit de natura inferiorum corporum.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod firmamentum sit de natura inferiorum corporum. Dicit enim
<lb/>basilius in Hexameron Hom. 3, quod est de natura ignis; in littera etiam dicitur,
<lb/>quod est de aqua in modum chrystalli congelata: quae duo constat esse de
<lb/>natura inferiorum corporum. Ergo et firmamentum.
<lb/>2. Praeterea, ignis est nobilissimum corporum inter elementa. Sed non est probabile
<lb/>ut nobilissimum corpus in operibus creationis praetermitteretur. Cum
<lb/>ergo scriptura specialem mentionem de igne non faciat, videtur quod nomine
<lb/>firmamenti intelligatur.
<lb/>3. Praeterea, omne agens agit sibi simile. Sed corpora superiora in inferioribus
<lb/>habent effectum caliditatis et humiditatis. Ergo videtur quod qualitatibus afficiantur;
<lb/>et ita videtur esse de natura inferiorum corporum.
<lb/>4. Praeterea, proprium ignis est, secundum Philosophum, esse
<lb/>specie subtilissimum corporum. Sed nihil corporeum est caelo subtilius et nobilius.
<lb/>Ergo videtur quod caelum sit ignis, et sic idem quod prius.
<lb/>SED CONTRA, Dionysius dicit quod caeli et stellae habent substantiam
<lb/>ingenerabilem et invariabilem. Sed inferiora corpora sunt generabilia
<lb/>et variabilia. Ergo firmamentum non est de natura inferiorum corporum.
<lb/>Praeterea, cum natura sit principium motus et quietis, oportet quod per motum
<lb/>iudicium de natura corporis accipiamus. Sed motus circularis naturalis caelo
<lb/>est, quia est primus motus; motus autem violentus non potest esse primus: nulli
<lb/>autem inferiorum corporum naturalis est motus circularis. Ergo oportet quod
<lb/>caelum non sit de natura inferiorum corporum, nec habens contrarium, sicut
<lb/>nec motus eius.
<pb n="vol. 3, p. 672"/>
<lb/><hi rend="bold">Solutio</hi>
<lb/>Respondeo dicendum, quod circa hanc quaestionem fuit philosophorum diversa
<lb/>positio. Omnes enim ante Aristotelem posuerunt, caelum esse de natura quatuor
<lb/>elementorum. Aristoteles autem primus hanc viam improbavit, et posuit caelum
<lb/>esse quintam essentiam sine gravitate et levitate et aliis contrariis, ut patet in 1
<lb/>Caeli et Mundi; et propter efficaciam rationum eius, posteriores
<lb/>philosophi consenserunt sibi; unde nunc omnes opinionem eius sequuntur.
<lb/>Similiter etiam expositores sacrae scripturae in hoc diversificati sunt, secundum
<lb/>quod diversorum philosophorum sectatores fuerunt, a quibus in philosophicis
<lb/>eruditi sunt. Basilius enim et Augustinus et plures sanctorum sequuntur
<lb/>in philosophicis quae ad fidem non spectant, opiniones Platonis: et ideo
<lb/>ponunt caelum de natura quatuor elementorum. Dionysius autem fere ubique
<lb/>sequitur Aristotelem, ut patet diligenter inspicienti libros eius: unde ipse separat
<lb/>corpora caelestia ab aliis corporibus. Et ideo hanc positionem sequens
<lb/>dico, quod caelum non est de natura quatuor elementorum, sed est quintum
<lb/>corpus.
<lb/>AD OBIECTA
<lb/>Ad primum ergo dicendum, quod alii sancti hoc tradiderunt, non quasi asserentes,
<lb/>sed sicut utentes his quae in philosophia didicerant; unde non sunt maioris
<lb/>auctoritatis quam dicta philosophorum quos sequuntur, nisi in hoc quod sunt ab
<lb/>omni infidelitatis suspicione separati. Vel potest dici quod sumunt ignem et
<lb/>aquam secundum similitudinem lucis et diaphaneitatis.
<lb/>Ad secundum dicendum, quod Rabbi Moyses dicit quod ignis
<lb/>intelligitur per tenebras quae in principio creationis commemorantur, ut sic
<lb/>numerus et ordo elementorum designetur, dum super terram aqua, super aquam
<lb/>spiritus, id est aer; super spiritum, qui est facies abyssi, tenebrae describuntur:
<lb/>eo quod ignis in sua sphaera non lucet, ut a philosophis probatum est. Sed quia
<lb/>haec expositio videtur nimis extranea, ideo potest melius dici, quod ibi non tangantur
<lb/>nisi creaturae quae habent manifestam apparentiam et utilitatem apud
<lb/>nos omnes: et propter hoc etiam de aere non fecit mentionem, quia aer esse
<lb/>corpus a vulgo non percipitur; unde quidam vacuum plenum aere dixerunt.
<lb/>Similiter et ignis elementum, secundum quod in sphaera sua est, non sensu, sed
<lb/>ratione deprehenditur; et ideo horum creatio rudi populo explicite non proponitur.
<lb/>Sed per aquam omnia tria intelliguntur, quasi medium corpus inter caelum
<lb/>et terram. Vel dicendum, secundum Augustinum, quod aer quantum
<lb/>ad superiorem partem propter tranquillitatem cum caelo computatur, quod
<lb/>est ignis, secundum eius positionem: et idem nos possumus dicere de igne, ex
<lb/>quo non ponimus caelum de natura quatuor elementorum.
<pb n="vol. 3, p. 674"/>
<lb/>Ad tertium dicendum, quod quando materia est proportionata ad recipiendam
<lb/>actionem secundum virtutem agentis, tunc agens facit sibi simile in specie, et
<lb/>dicitur agens univocum: quando autem materia non est proportionata ad recipiendam
<lb/>actionem secundum virtutem agentis, servatur quidem aliqua similitudo
<lb/>effectus ad agentem, secundum quod dicit Dionysius quod
<lb/>habent causata causarum suarum contingentes imagines: et tamen non oportet
<lb/>eodem modo inveniri aliquid in causa quo est in effectu, sed eminentiori: et ita
<lb/>etiam calor aliquo modo est in sole, non quidem denominans ipsum, ut dicatur
<lb/>calidus formaliter, sed effective secundum virtutem calefaciendi, quae in eo est.
<lb/>Ad quartum dicendum, quod subtilitas et raritas non invenitur univoce in corporibus
<lb/>caelestibus et inferioribus, ut dicit Commentator in lib. de substantia
<lb/>orbis; unde ignis dicitur esse subtilissimum corporum secundum illam acceptionem
<lb/>qua subtilitas in inferioribus corporibus invenitur. Tamen auctoritates
<lb/>ex exemplis sumptae parum cogunt.
<lb/>ARTICULUS 3
<lb/><hi rend="bold">Utrum motus caeli sit ab intelligentia.</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod motus caeli non sit ab anima, vel intelligentia. Motus enim
<lb/>caeli est motus naturalis, ut in 1 Caeli et Mund. dicit Philosophus.
<lb/>Sed motus naturalis est cuius principium est forma corporis naturalis. Ergo
<lb/>videtur quod motus caeli sit a forma naturali eius, et non ab aliquo movente per
<lb/>apprehensionem.
<lb/>2. Praeterea, omnis motus ab anima est cum labore et poena, ut in 2 Cael. et
<lb/>Mund. dicitur. Sed motus caeli non est huiusmodi: quia non posset esse
<lb/>continuus et uniformis. Ergo non movetur ab anima.
<lb/>3. Praeterea, anima intellectiva non coniungitur corpori nisi mediante sensitivo
<lb/>et nutritivo, ut patet ex comparatione partium animae ad species figurarum in
<lb/>2 de Anima. Sed corpora caelestia non possunt habere animam sensitivam
<lb/>vel nutritivam: quia non habent corpus complexionatum, quale exigitur
<lb/>ut sit instrumentum operationum animae vegetativae et sensitivae. Ergo videtur
<lb/>quod nec ab anima intellectiva moveri possit.
<lb/>4. Praeterea, omne corpus motum ab anima, habet dextrum et sinistrum, et
<lb/>alias differentias positionis. Sed corpus caeleste cum sit totum uniforme, non
<lb/>habet huiusmodi diversitatem in partibus. Ergo videtur quod non possit esse
<lb/>motum ab anima.
<pb n="vol. 3, p. 676"/>
<lb/>SED CONTRA est, quia probatur in 7 Physic., quod ex se movetur. Sed ex
<lb/>se motum non potest esse, ut probatur ibidem, nisi illud cuius una pars est
<lb/>movens, et altera mota; et omnis talis motus, est motus virtutis apprehendentis.
<lb/>Ergo oportet motum caeli esse ab aliqua virtute apprehendente.
<lb/>Praeterea, omnis motus naturalis est corpus existentis extra «ubi» suum. Hoc
<lb/>autem est impossibile in caelo ponere. Ergo motus caeli est ab aliqua
<lb/>apprehensione.
<lb/><hi rend="bold">Solutio</hi>
<lb/>Respondeo dicendum, quod circa hoc est multiplex opinio.
<lb/>Quidam enim dicunt, quod sicut motus aliorum corporum simplicium est ex
<lb/>naturis eorum corporalibus, ita etiam motus corporis caelestis. Illud autem non
<lb/>videtur esse verum. Quia omnis motus est ab aliquo motore. In motu autem corporum
<lb/>simplicium, quamvis forma naturalis sit principium motus, non tamen
<lb/>est motor; sed essentialis motor est generans quod dedit formam, et accidentalis
<lb/>est removens prohibens, ut probatur in 8 Physic.: quae nullo modo
<lb/>competunt corpori caelesti. Et praeterea motus naturalis est ad unam partem
<lb/>tantum, et perficitur quiete naturali, et est corporis existentis extra ubi naturale:
<lb/>quae omnia etiam a corpore caelesti aliena sunt.
<lb/>Et ideo alii dicunt, quod oportet motum corporis caelestis esse ab aliquo intellectu
<lb/>et voluntate, sed non immediate ab ipso Deo: hoc enim ordini divinae
<lb/>sapientiae non congruit, cuius effectus ad ultima per media deveniunt, ut
<lb/>Dionysius dicit. Et ideo Gregorius dicit, quod corporalis creatura
<lb/>per spiritualem administratur; et ideo probabile est quod aliquis intellectus
<lb/>creatus sit motor proximus caeli.
<lb/>Sciendum tamen quod philosophi posuerunt diversos motores in diversis motibus
<lb/>et mobilibus: unde secundum eorum numerum probaverunt numerum intelligentiarum
<lb/>moventium. Unicuique tamen orbi assignaverunt duos motores:
<lb/>unum coniunctum, quem dixerunt animam orbis; et alterum separatum, quem
<lb/>dixerunt intelligentiam. Cuius positionis ratio fuit, quia intelligentia secundum
<lb/>eos habet formas universales, quae non convenit ut immediate dirigant in renovationibus
<lb/>diversis motus caeli, et in his quae per motum caeli educuntur; et
<lb/>ideo oportet habere motorem in quo sint formae particulares dirigentes in
<lb/>motu, et hunc dicunt esse animam orbis.
<pb n="vol. 3, p. 678"/>
<lb/>Haec autem positio partim est haeretica, et partim catholice sustineri potest.
<lb/>Ipsi enim ponunt, quod res secundum ordinem exeunt a Deo, ita quod a causa
<lb/>prima, quae Deus est, creatur immediate intelligentia, a qua iterum exit anima
<lb/>orbis; et ab illa producitur substantia ipsius orbis: et pro tanto potest dici
<lb/>motor proximus forma eius vel anima, quia dat sibi esse, sicut causa sibi proportionata.
<lb/>Hoc autem fides nostra non patitur, quae solum Deum rerum creatorem
<lb/>ponit, ut supra dictum est. Et ideo Angelos, qui movent orbes proxime,
<lb/>possumus motores dicere, non formas vel animas: quia orbes recipiunt ab eis
<lb/>motum tantum, non autem esse. In hoc autem sustineri potest, ut dicamus, superiores
<lb/>Angelos, qui habent formas magis universales, esse motores separatos et
<lb/>remotos; Angelos autem inferiores, qui habent formas magis particulares, ut
<lb/>prius dictum est, esse motores proximos. Unde etiam Avicenna
<lb/>dicit quod intelligentiae apud philosophos sunt qui in lege vocantur superiores
<lb/>Angeli, ut Cherubim, et Seraphim; animae vero orbium dicuntur inferiores, qui
<lb/>dicuntur Angeli ministerii.
<lb/>AD OBIECTA
<lb/>Ad primum ergo dicendum, quod, sicut Commentator dicit in 1 Caeli et Mundi,
<lb/>motus caeli dicitur naturalis, non quia principium eius activum sit aliqua forma
<lb/>naturalis, sed quia ipsum corpus caeleste est talis naturae ut talem motum
<lb/>natum sit suscipere ab aliquo intellectu, non habens naturam repugnantem huic
<lb/>motui voluntario, sicut est in nobis. Natura enim non tantum dicitur de forma,
<lb/>sed etiam de materia.
<lb/>Ad secundum dicendum, quod Philosophus loquitur contra illos qui ponebant
<lb/>caelum de natura inferiorum corporum: tunc enim motus ille esset ab anima
<lb/>contra naturam corporis moti; et ideo oporteret laborem et poenam esse in
<lb/>movendo. Sed si ponatur motus ille ab intellectu secundum conditionem corporis
<lb/>moti, non est ibi violentia nec labor.
<lb/>Ad tertium dicendum, quod, sicut dicit Commentator in libro de substantia
<lb/>orbis, corpus caeleste non est generabile nec est corruptibile, sicut corpus
<lb/>nostrum; et ideo non indiget aliqua forma vegetante ipsum. Similiter etiam
<lb/>motor eius non acquirit cognitionem a rebus, sed habet scientiam quasi activam;
<lb/>et ideo non indiget anima sensitiva; et ideo secundum philosophos non
<lb/>dicitur univoce anima caeli et hominis.
<lb/>Ad quartum dicendum, quod secundum Philosophum,
<lb/>in corpore caeli est assignare differentias positionum; ita quod dextrum eius
<lb/>dicatur oriens, unde incipit motus; et sinistrum occidens, et superius polus
<lb/>meridionalis, et inferius polus septemtrionalis, et anterius, superius hemisphaerium,
<lb/>et posterius, inferius; tamen istae partes, ut idem Commentator dicit,
<pb n="vol. 3, p. 680"/>
<lb/>diversimode assignantur in corpore caelesti et in corporibus nostris quantum
<lb/>ad duo. Primo, quia in nobis istae partes figura et virtute diversificantur, non
<lb/>autem in corpore caelesti, cum undique sit sphaericum. Secundo, quia in nobis
<lb/>determinata pars est dextra, quae nunquam fit sinistra; in corpore autem caeli
<lb/>illa pars orbis quae nunc est dextra, postmodum fit sinistra: quia pars quae
<lb/>nunc est in oriente, postmodum est in occidente: quod contingit ex hoc quod
<lb/>virtus exequens motum in nobis, est actus corporis cuiusdam affixa organis,
<lb/>scilicet musculis et nervis; quod non contingit in corpore caelesti.
<lb/>ARTICULUS 4
<lb/><hi rend="bold">Utrum numerus caelorum convenienter assignetur a Rabano.</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod inconvenienter a Rabano numerus caelorum assignetur. Ponit
<lb/>enim septem caelos, scilicet empyreum, chrystallinum, sidereum, igneum, olympium,
<lb/>aethereum, et aereum. Est enim caelum sanctae Trinitatis, in quod
<lb/>Lucifer ascendere voluit, ut supra dictum est. Hoc autem ab omnibus enumeratis
<lb/>differt. Ergo insufficienter videntur caeli enumerari.
<lb/>2. Praeterea, sicut in sphaera aeris et ignis differt convexum et concavum; ita
<lb/>etiam in sphaera caeli empyrei et chrystallini. Sed penes convexum et concavum
<lb/>ignis et aeris, sumitur duplex caelum, ut infra dicetur. Ergo similiter in
<lb/>caelo empyreo debet duplex caelum assignari.
<lb/>3. Praeterea, praeter caelum sidereum, in quo sunt sidera fixa, sunt etiam orbes
<lb/>septem planetarum, qui etiam caeli nomen sortiuntur. Cum ergo de eis mentionem
<lb/>non faciat, videtur insufficienter caelos assignare.
<lb/>4. Praeterea, sicut aer et ignis communicant cum caelo in luce et diaphaneitate, ita
<lb/>etiam et aqua. Sed ratione huius convenientiae aer et ignis caelum dicuntur. Ergo
<lb/>videtur quod oportuisset similiter aqueum elementum inter caelos computare.
<lb/>5. Sed contra, videtur quod non sint tot caeli, sed solum tres, per hoc quod
<lb/>legitur 1 Corinth. 12, Paulus usque ad tertium caelum raptus.
<pb n="vol. 3, p. 682"/>
<lb/><hi rend="bold">Solutio</hi>
<lb/>Respondeo dicendum, quod caelum potest nominari aut solum ab aliqua caelesti
<lb/>proprietate, aut simul a proprietate et natura. Natura enim corporis caelestis
<lb/>est ut separatum sit a corruptione et a contrariis; proprietates autem eius praecipue
<lb/>attenduntur in altitudine situs, et claritatis participatione. Si ergo nominemus
<lb/>caelum a natura et proprietate caelesti, sic est triplex caelum; quorum
<lb/>unum est uniforme et immobile, scilicet empyreum; secundum uniforme et
<lb/>mobile, scilicet caelum chrystallinum; tertium difforme in partibus, et mobile,
<lb/>scilicet sidereum. Si autem dicatur caelum a proprietatibus caelestibus tantum,
<lb/>sic erit quadruplex caelum. Sunt enim duo elementa, quae simul claritatem
<lb/>lucis participant et altitudinem situs, scilicet aer et ignis: in quorum utroque
<lb/>distinguitur pars superior quantum ad convexum sphaerae ipsius, et pars inferior
<lb/>quantum ad concavum. Pars ergo superior sphaerae ignis dicitur caelum
<lb/>igneum, eo quod ignis ibi purissimus est, propriam naturam servans; pars
<lb/>autem inferior eius caelum olympium dicitur, a quodam monte, qui nominatur
<lb/>Olympus in Macedonia, qui ultra nubes in altum dicitur porrigi: superior vero
<lb/>pars aeris dicitur caelum aethereum, propter inflammationem illius partis ex
<lb/>propinquitate ignis, quia, ut in 1 Cael. et Mund. dicitur, nomen aetheris designat
<lb/>corpus velocis motus, cito inflammabile, vel inflammans; inferior vero
<lb/>pars aeris dicitur caelum aereum, in qua est aer servans proprietatem aeris
<lb/>nobis noti, et in usum nostrum venientis.
<lb/>AD OBIECTA
<lb/>Ad primum ergo dicendum, quod caelum sanctae Trinitatis nominatur metaphorice
<lb/>ipsa celsitudo divinae maiestatis, et transumptiva similitudine, qualis potest
<lb/>esse corporalium et spiritualium secundum proportionabilitatem; et ideo non
<lb/>oportuit ut in eamdem divisionem cum caelis corporalibus veniret.
<lb/>Ad secundum dicendum, quod corpus illud quod natura caelum dicitur, non est
<lb/>alterabile ex contactu alterius corporis; et ideo eamdem naturam retinet in
<lb/>qualibet sui extremitate; et ideo in talibus corporibus non distinguitur duplex
<lb/>caelum secundum superiorem et inferiorem partem, sicut in aere et igne, cuius
<lb/>extremitates ex alteratione corporum contingentium diversis proprietatibus
<lb/>disponuntur.
<lb/>Ad tertium dicendum, quod sub caelo sidereo includuntur caeli septem planetarum,
<lb/>qui omnes in hoc conveniunt cum sphaera stellarum fixarum, quod habent
<lb/>difformitatem in partibus ex eo quod aliqua pars est lucida, ut stella, et altera
<lb/>pars diaphana, ut sunt reliquae aliae partes orbis.
<pb n="vol. 3, p. 684"/>
<lb/>Ad quartum dicendum, quod quamvis aqua participet diaphaneitatem, non
<lb/>tamen participat altitudinem situs, cum in pluribus sit grave quam leve: est
<lb/>enim grave in loco ignis et aeris, leve vero in loco terrae tantum; ignis vero est
<lb/>levis simpliciter; aer autem in pluribus levis quam gravis, ut dicitur in 4 Cael.
<lb/>et Mund.: et ideo elementum aquae non consequitur nomen caeli.
<lb/>Ad quintum dicendum, quod per triplex caelum intelligitur, secundum Glossam,
<lb/>triplex genus visionis, vel etiam triplex hierarchia. Vel potest dici quod tertium
<lb/>dicitur empyreum, ut tantum triplex caelum sumatur quod naturam caelestem
<lb/>habet, ut dictum est, scilicet empyreum, chrystallinum, sidereum.
<lb/>ARTICULUS 5
<lb/><hi rend="bold">Utrum opus tertiae diei convenienter describatur.</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod inconvenienter opus tertiae diei describatur. In tertia enim die
<lb/>facta est distinctio medii elementi ab ultimo. Sed sub medio elemento includitur
<lb/>ignis, aer, et aqua, ut dictum est. Cum ergo ignis et aer sint nobiliora quam
<lb/>aqua, videtur quod inconvenienter eorum mentionem praetermisit.
<lb/>2. Praeterea, cuilibet corpori debetur locus naturalis secundum exigentiam
<lb/>suae formae. Unde Commentator dicit in 8 Phys. Quod quanto ignis accipit de
<lb/>specie in generatione, tantum habet de ubi. Sed aqua etiam ante tertium diem
<lb/>formam naturalem habuerat, quod patet ex Scriptura, quae ipsius aquae in
<lb/>principio mentionem facit. Ergo a principio suae creationis in suum locum tendebat;
<lb/>ergo non videtur tertiae diei opus, congregatio aquarum in unum locum.
<lb/>3. Praeterea, in elementis est talis ordo quod subtilius se habet ad minus subtile
<lb/>sicut continens ad contentum: unde ignis continet aerem, et aer aquam. Sed
<lb/>aqua est subtilior terra. Ergo aqua debet totam terram continere, et non in
<lb/>unam partem eius congregari.
<lb/>4. Praeterea, a loco in quem movetur corpus naturaliter, non potest moveri nisi
<lb/>violenter, ut in 1 Cael. et Mun. habetur. Si ergo aqua naturaliter congregatur
<lb/>in unam partem terrae, videtur quod ad alias partes defluere non posset
<lb/>nisi violenter. Nullus autem motus violentus est perpetuus, ut in 2 Cael. et
<lb/>Mun. dicitur. Cum ergo ex mari, quod dicitur locus congregationis
<lb/>aquarum, indeficienter aqua ad reliquas partes terrae derivetur, quod ipsa
<pb n="vol. 3, p. 686"/>
<lb/>perennitas fluviorum ostendit, videtur quod non naturaliter aquae in unum
<lb/>locum congregentur: et ita inconvenienter talis congregatio in institutione naturae
<lb/>commemoratur.
<lb/>5. Praeterea, in loco naturali unumquodque elementum est purum et simplex.
<lb/>Sed aqua in mari non videtur esse purum elementum, quod ipsa salsedo ostendit,
<lb/>cum aqua de natura sua sit insipida. Ergo videtur quod non naturaliter in
<lb/>locum unum, scilicet in mare, aquae congregentur; et sic idem quod prius.
<lb/>6. Praeterea, plantae videntur ad ornatum terrae pertinere. Sed ad ornatum
<lb/>deputantur tres ultimi dies. Ergo in opere tertiae diei de productione plantarum
<lb/>mentio facienda non erat.
<lb/>7. Praeterea, herbae quaedam vel plantae non videntur in tertia die esse productae,
<lb/>sed post peccatum hominis, ut habetur Gen. 3, 18: «Spinas et tribulos
<lb/>germinabit tibi». Ergo videtur quod inconvenienter in tertia die dicatur terra
<lb/>herbam virentem protulisse, cum hoc non sit universaliter verum.
<lb/>8. Praeterea, sicut plantae generantur in terra, ita etiam et corpora mineralia.
<lb/>Ergo videtur quod insufficienter rerum productionem determinet Scriptura, cum
<lb/>in hac die de mineralibus mentio non fiat.
<lb/><hi rend="bold">Solutio</hi>
<lb/>Respondeo dicendum, quod opus distinctionis attenditur secundum hoc quod
<lb/>corporibus, quae sunt elementa mundi, conferuntur virtutes universaliter ad
<lb/>naturales effectus moventes, cuiusmodi sunt qualitates activae et passivae elementorum;
<lb/>et ideo huiusmodi qualitates in inferioribus elementis tertia die collatae
<lb/>intelliguntur, quibus ab invicem et proprietate et situ separantur, eo quod
<lb/>inter qualitates elementares etiam gravitas et Levitas continentur, quae sunt
<lb/>principia motus elementorum ad propria loca, et etiam quietis naturalis eorum
<lb/>in eisdem, sicut caliditas et frigiditas sunt principia alterationis; et ideo ex collatione
<lb/>talis virtutis dicuntur aquae tertia die in unum locum congregatae.
<lb/>AD OBIECTA
<lb/>Ad primum ergo dicendum, quod ignis et aer sunt elementa magis latentia, eo
<lb/>quod non ita sensu percipiuntur sicut aqua; et ideo legislator rudi populo
<lb/>legem proponens, ex manifestis quae tetigit, occulta intelligenda reliquit. Vel
<lb/>dicendum, ut prius dictum est, quod aer quantum ad superiorem partem comprehenditur
<lb/>nomine caeli; quantum vero ad inferiorem nomine aquae propter
<lb/>similitudinem humiditatis quam cum aqua habet, cuius vaporibus resolutis,
<lb/>quodammodo aer inspissatur.
<pb n="vol. 3, p. 688"/>
<lb/>Ad secundum dicendum, quod sicut calor et frigus non sunt formae substantiales
<lb/>elementorum, ita nec gravitas et Levitas; quia non possent esse aliis corporibus
<lb/>accidentales. Unde sicut substantia non est principium alterationis nisi
<lb/>mediante calore vel frigore; ita nec est principium motus vel quietis localis nisi
<lb/>mediante gravitate et levitate; et ideo quamvis aqua formam substantialem ex
<lb/>opere creationis habuerit, non tamen ex hoc in proprium locum congregabatur;
<lb/>sed per opus suae distinctionis intelliguntur haec opera ordinata secundum
<lb/>tempus, sive secundum naturam. Verbum autem Commentatoris intelligendum
<lb/>est de corporibus secundum quod sunt in sui complemento quantum ad primum
<lb/>et ad secundum esse.
<lb/>Ad tertium dicendum, quod quanto aliquod elementum est subtilius, tanto est
<lb/>maius in quantitate; et ideo aer est maior quam aqua, et aqua quam terra; et
<lb/>ideo aer complectitur ista duo undique complexus sphaericam figuram; a quo
<lb/>deficit aqua, quae quidem terram cingit, non totam operiens ipsam, complexa
<lb/>quidem circulum, sed deficiens a complexione sphaerae (et hoc etiam sequitur
<lb/>necessitatem finis, ut in terra possit esse habitatio animalium respirantium, et
<lb/>generatio plantarum): terra vero quasi minima in centro concluditur.
<lb/>Ad quartum dicendum, quod corpora inferiora praeter motus proprios sequuntur
<lb/>quodammodo motum superiorum; et quanto est perfectius corpus inferius, tanto
<lb/>magis consequitur de motu superioris: quod patet ex hoc quod in corporibus
<lb/>caelestibus orbis inferior, praeter motum proprium, retinet motum superioris
<lb/>orbis quo defertur. Ita etiam est in elementis, quod ex motu corporum caelestium
<lb/>aliquid consequuntur de motu circulari, praeter motus proprios naturales; quod
<lb/>evidentissime apparet in refluxu maris, qui sequitur motum lunae; non tamen
<lb/>hoc fit per motum violentum; quia dicit Commentator in 4 Caeli et Mundi, quod
<lb/>motus quibus elementa sequuntur impressiones corporum caelestium non sunt
<lb/>violenti, cum sit secundum naturalem ordinem corporum quod inferiora impressionem
<lb/>superiorum sequantur; et tanto plus, quanto perfectius fuerit in natura
<lb/>corpus inferius: et per hunc modum ex impressione caeli moventis elementa ad
<lb/>mixtionem, aqua subingreditur terram, ut sit apta ad generationem mineralium
<lb/>et animalium et plantarum; et exinde in locum proprium naturali motu revertitur,
<lb/>ut dicitur Eccle. 1, 7: «Ad locum unde exeunt flumina, revertuntur».
<lb/>Ad quintum dicendum, quod omnia elementa in loco ubi contingunt se, alterantur
<lb/>a sua natura, ut sit quidam motus coniunctionis inter ea; et exinde in mari
<lb/>causatur salsedo ex admixtione vaporis terrestris, simul cum adustione radii
<lb/>solaris; et hoc praecipue prope terram, et in superficie; in profundo enim pelagi
<lb/>invenitur aqua dulcis, ut patet ex verbis Philosophi dicentis in libro de
<lb/>Animalibus, quod quidam piscis, qui dicitur malarie, invenitur valde magnus in 
<lb/>locis pelagosis, in quibus abundant aquae dulces.
<pb n="vol. 3, p. 690"/>
<lb/>Ad sextum dicendum, quod de productione plantarum videtur esse diversitas
<lb/>inter Augustinum et alios sanctos. Augustinus enim videtur velle, quod cum
<lb/>dicitur, producat terra herbam virentem et facientem semen, non
<lb/>intelligitur tunc plantas esse productas in propria natura: sed tunc terrae
<lb/>datam esse virtutem germinativam ad producendum plantas opere propagationis.
<lb/>Aliis autem videtur quod tunc etiam plantae productae sunt. Utroque autem
<lb/>modo convenienter productio plantarum ad opus distinctionis pertinet: quia ad
<lb/>earum pullulationem sufficit virtus caelestis loco patris, et virtus terrae loco
<lb/>matris, ut Philosophus dicit. Et sic principia communia activa, quae ad opus
<lb/>distinctionis pertinent, sufficiunt ad generationem plantarum; non autem ad
<lb/>productionem animalium, ad quam requiritur virtus formativa in semine
<lb/>existens. Vel quia quaelibet res pertinet ad ornatum illius loci in quo movetur, et
<lb/>non in quo quiescit; plantae autem radicitus infixae terrae adhaerent; ideo ad
<lb/>ornatum eius non pertinent, sed cum ipsa computantur, sicut dicit Augustinus
<lb/>Super Gen. ad litter.
<lb/>Ad septimum dicendum, quod plantae nocivae simul etiam cum aliis productae
<lb/>sunt; non tamen homini ante peccatum nocivae fuissent, divina providentia
<lb/>ipsum protegente: sed post peccatum in nocumentum hominis esse coeperunt:
<lb/>unde signanter dicitur: «Germinabit tibi».
<lb/>Ad octavum dicendum, quod generatio mineralium est occulta in visceribus terrae;
<lb/>et ideo non oportuit de his populo facere mentionem, sed de his solum
<lb/>quae manifesta sunt. Praeterea, mineralia non participant aliquem gradum
<lb/>dignitatis in entibus supra elementa, cum vita careant: propter quod non oportuit
<lb/>de his specialiter fieri mentionem.
<lb/><hi rend="bold">EXPOSITIO TEXTUS</hi>
<lb/>«Quod de aquis factum esse credi potest». Hoc intelligendum est quantum ad
<lb/>proprietatem perspicuitatis, et non quantum ad naturam corporis elementaris;
<lb/>sed hoc etiam credi potest, quia contra fidem non est.
<lb/>«Sed Spiritus Sanctus, quamvis auctores nostri sciverint, per eos dicere noluit
<lb/>nisi quod prosit saluti». Notandum, quod hic auctores nostros nominat eos qui
<lb/>libros canonicos ediderunt, scilicet Apostolos et Prophetas, qui haec scribere
<lb/>non curaverunt: sed ab aliis sanctis asseritur, et a philosophis probatur, caelum
<lb/>esse sphaericae figurae; quod rationibus naturalibus, et etiam mathematicis
<lb/>demonstratur.
<pb n="vol. 3, p. 692"/>
<lb/>«Quaeritur etiam ei stet» etc. De hoc etiam apud philosophos est duplex opinio.
<lb/>Aristoteles enim vult tantum orbes moveri, et non stellas per se;
<lb/>sed Ptolomaeus vult stellas habere proprium motum, praeter
<lb/>motum orbis. Quamvis autem utroque modo motus localis caelestibus orbibus
<lb/>ascribatur, motus tamen varians aliquid in eius substantia, ab eo excluditur, ex
<lb/>cuius privatione firmamentum vocatur.
<lb/>«Post haec quaeri solet, quare non est dictum... Vidit Deus quod esset bonum».
<lb/>Praeter hanc rationem mysticam quae in littera tangitur, aliam litteralem
<lb/>Magister in historiis assignat, quam etiam Rabbi Moyses tangit, quia scilicet in
<lb/>secundo die medium elementum a supremo distinguebatur, et ita non erat perfecta
<lb/>distinctio medii elementi, nisi etiam ab infimo distingueretur: et sic patet
<lb/>opus secundae diei in tertia die consummatum esse: et ideo benedictio tertiae
<lb/>diei ad utrumque refertur.
<pb n="vol. 3, p. 702"/>
<lb/><hi rend="bold">IN SECUNDUM SENTENTIARUM, DISTINCTIO 15</hi>
<lb/><hi rend="bold">DIVISIO TEXTUS</hi>
<lb/>Post opus creationis et distinctionis, hic incipit Magister prosequi opus ornatus;
<lb/>et dividitur in partes duas: in prima determinat de operibus trium ultimorum
<lb/>dierum, qui ad ornatum deputantur; in secunda determinat de quiete septimae
<lb/>diei, in qua totius operis consummatio ostenditur, ibi: «Iam de septimae
<lb/>diei requie aliquid nos eloqui oportet». Prima in duas: in prima prosequitur
<lb/>opus ornatus secundum sententiam aliquorum sanctorum; in secunda prosequitur
<lb/>sententiam Augustini de operibus sex dierum, ibi: «Sed antequam de hominis
<lb/>creatione tractemus, quod supra breviter tetigimus plenius versantes clarius
<lb/>faciamus». Prima in tres, secundum tres dies quibus opus ornatus perficitur: in
<lb/>prima enim determinat de opere quartae diei; in secunda de opere quintae, ibi:
<lb/>«Dixit Deus: producant aquae reptile animae viventis»; in tertia de opere sextae
<lb/>diei, ibi: «Sequitur: dixit Deus: producat terra animam viventem». Circa
<lb/>primum duo facit: primo distinguit opera ornatus ab invicem, et ab operibus
<lb/>distinctionis; secundo prosequitur specialiter opus quartae diei, ibi: «Quia
<lb/>ergo caelum ceteris elementis specie praestat..., ideo ante alia ornatur in quarto
<lb/>die»; tertio movet quamdam dubitationem, et solvit, ibi: «Quod autem subditur:
<lb/>et sint in signa, et tempora, et dies et annos: quomodo accipiendum sit,
<lb/>quaeri solet».
<lb/>«Sequitur: dixit Deus: producat terra animam viventem». Hic describitur opus
<lb/>sextae diei; et circa hoc tria facit: primo ponit opus quod sexto die factum est;
<lb/>secundo movet circa hoc duas quaestiones; unam de Animalibus nocivis, ibi:
<lb/>«Quaeri solet de venenosis animalibus»; aliam de Animalibus ex putrefactione
<lb/>generatis, ibi: «De quibusdam etiam minutis animantibus quaestio est»; tertio
<lb/>assignat rationem ordinis eius quod ultimo factum est, ad opera praecedentia,
<lb/>ibi: «Omnibus autem creatis atque dispositis novissime factus est homo».
<lb/>«Iam de septimae diei requie aliquid nos eloqui oportet». Hic Magister prosequitur
<lb/>ea quae ad septimum diem pertinent; et circa hoc tria facit: primo ostendit
<lb/>quomodo intelligatur auctoris requies; secundo quomodo intelligatur operis
<lb/>consummatio, ibi: «Sed quaeritur, quomodo septima die dicatur Deus complevisse
<lb/>opus suum»; tertio ostendit quomodo intelligatur diei sanctificatio, ibi:
<lb/>«Illum autem diem sanctificasse et benedixisse legitur».
<pb n="vol. 3, p. 704"/>
<lb/>Hic tria quaeruntur: primo de productione stellarum, quae ad quartum diem
<lb/>pertinet; secundo de productione animalium, quae pertinet ad quintum et sextum;
<lb/>tertio de quiete opificis, quae pertinet ad septimum.
<lb/>Circa primum quaeruntur tria: 1. De ipsa productione stellarum; 2. De effectu
<lb/>earum in inferiora corpora; 3. De effectu earum in ea quae sunt ex libero
<lb/>arbitrio.
<lb/>ARTICULUS 1
<lb/><hi rend="bold">Utrum productio stellarum convenienter describatur.</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod stellarum productio incompetenter describatur. Ea enim quae
<lb/>sunt priora secundum naturam, per prius ab ordinatissimo auctore prodiere.
<lb/>Sed sol et aliae stellae naturaliter praecedunt inferiora corpora, sicut movens
<lb/>praecedit motum, et agens passum. Ergo inconvenienter describitur productio
<lb/>solis et aliarum stellarum post distinctionem inferiorum elementorum.
<lb/>2. Praeterea, secundum Philosophum in 2 Caeli et Mundi, stellae
<lb/>sunt partes orbium immobiles in orbibus permanentes, per eorum motum delatae.
<lb/>Sed plantae dicuntur ad ornatum non pertinere, quia terrae affixae sunt.
<lb/>Ergo videtur quod nec etiam stellae.
<lb/>3. Praeterea, sicut probant astrologi, multae stellae
<lb/>sunt maiores luna. Sed cum dicitur esse duo magna luminaria, discretive
<lb/>intelligitur excedens magnitudo. Ergo videtur quod inconvenienter haec de luna
<lb/>dicantur.
<lb/>4. Praeterea, luminare videtur dici quod est vas luminis. Sed illud corpus dicitur
<lb/>vas luminis quod a se lumen habet; quod lunae non competit, quam a sole
<lb/>illuminari, eclipsis lunae, et augmentatio et diminutio ostendit. Ergo videtur
<lb/>inconvenienter lunam luminare dici.
<lb/>5. Praeterea, unumquodque luminare tempori illi praeesse videtur in quo apparet.
<lb/>Sed luna quandoque etiam in die apparet. Ergo non debet dici solum nocti
<lb/>praeesse.
<pb n="vol. 3, p. 706"/>
<lb/>6. Praeterea, nobilius nunquam est propter vilius se. Sed non nisi absurde dici
<lb/>potest, minuta animalia, quae lucem solis ferre non possunt, luna et sideribus
<lb/>digniora esse. Ergo videtur inconvenienter in littera dici, ideo factam esse
<lb/>lunam et sidera, ut lucerent propter talia animalia.
<lb/><hi rend="bold">Solutio</hi>
<lb/>Respondeo dicendum, quod sicut supra dictum est, praeter principia et communia
<lb/>activa in tota natura, exiguntur determinatae virtutes moventes ad determinatas
<lb/>species; et huiusmodi virtutes per opus ornatus rebus inditae sunt. Sicut
<lb/>autem actio virtutum inferiorum communiter agentium reducitur in virtutem
<lb/>caelestem activam universaliter; ita etiam virtutes quae sunt in inferioribus,
<lb/>moventes ad determinatas species, reducuntur in aliquas virtutes caelestes
<lb/>determinatas; et huiusmodi virtutes determinatae consistunt praecipue in stellis,
<lb/>quae secundum diversos aspectus et coniunctiones, imprimunt ad determinatas
<lb/>species, ut dicit Commentator in 11 Metaph., unde virtutes inferiores
<lb/>sunt sicut instrumenta virtutum superiorum, ut dicit Commentator in
<lb/>8 Physic., et ideo ut ordo ornatus, distinctionis ordini responderet, primo ponitur
<lb/>ornatus supremi elementi, secundum productionem luminarium, in quibus
<lb/>determinatae virtutes consistunt; secundo ornatus medii elementi per formationem
<lb/>piscium et avium: tertio ornatus infimi elementi in productione animalium
<lb/>terrestrium.
<lb/>AD OBIECTA
<lb/>Ad primum ergo dicendum, quod per hoc quod dicitur: «Fiant luminaria in firmamento
<lb/>caeli», non intelligitur quod huiusmodi corpora luminarium secundum
<lb/>esse suum specificum ex praeiacenti materia facta sint; sed eorum substantia
<lb/>prius existente, tunc primo virtutes determinatae eis collatae sunt, ex
<lb/>quo ultimum complementum sui acquisiere. Hae autem determinatae virtutes
<lb/>corporum caelestium non respondent communibus virtutibus quae sunt in elementis,
<lb/>sed propriis quae sunt in determinatis rebus; ut sicut lucis productio
<lb/>elementorum distinctionem praecesserat, ita luminarium institutio praecederet
<lb/>naturalium specierum diversitatem.
<lb/>Ad secundum dicendum, quod ad productionem plantarum sufficiunt communes
<lb/>virtutes elementorum, quae ex diversa commixtione elementorum, diversimode
<lb/>speciem sortiuntur; quod in animalibus perfectis accidere non potest, quamvis
<lb/>quidam philosophi hoc posuerint: et haec est causa quare plantae ad opus
<pb n="vol. 3, p. 708"/>
<lb/>distinctionis pertinent. Unde non oportet quod stellae pertineant ad opus
<lb/>distinctionis, in quibus sunt virtutes moventes ad determinatas species. Vel
<lb/>potest dici, quod stellae etsi non moventur in caelo per se, moventur tamen cum
<lb/>orbibus suis; plantae vero nec per se nec cum alio moventur.
<lb/>Ad tertium dicendum, quod sol dicitur magnum luminare et propter quantitatem
<lb/>et propter virtutem; luna vero dicitur magnum, non tam propter quantitatem
<lb/>veram, quam propter excessum claritatis respectu aliarum stellarum, ex propinquitate
<lb/>eius ad nos, et propter evidentiam effectus quem habet in rebus humidis.
<lb/>Ad quartum dicendum, quod, sicut philosophi probant, et etiam Dionysius asserit,
<lb/>a sole illuminantur omnia corpora, et superiora et inferiora,
<lb/>et non tantum luna. Nec tamen hoc impedit quin alia corpora luminaria
<lb/>dicantur: quia cum lumen solis, ut Dionysius dicit, recipiatur diversimode in
<lb/>diversis corporibus secundum eorum proportionem, quaedam corpora recipiunt
<lb/>lumen praedictum ut lucentia et radios emittentia, sicut luna et stellae; et talia
<lb/>possunt luminaria et vasa luminis dici: quaedam autem recipiunt non ut radios
<lb/>ex se emittentia; et hoc dupliciter; vel in profundo, ut aer, vel in superficie, ut
<lb/>corpora opaca; quorum neutrum luminare dici potest.
<lb/>Ad quintum dicendum, quod quamvis luna in die appareat, non tamen lumen
<lb/>eius in die dominatur, propter praesentiam maioris luminis; et ideo dicitur nocti
<lb/>praeesse, non diei.
<lb/>Ad sextum dicendum, quod aliquid potest esse propter aliud dupliciter. Aut quia
<lb/>ordinatur ad ipsum sicut ad finem proprium et principalem; et sic inconveniens
<lb/>est dicere, quod aliquid sit propter vilius se, ut luna et stellae propter noctuas et
<lb/>vespertiliones; cum finis potior sit his quae sunt ad finem. Alio modo potest dici
<lb/>aliquid esse propter aliud, cui ex ipso provenit aliqua utilitas; eo modo quo
<lb/>posset Rex dici propter rusticum, ex cuius regimine provenit ei pax: et per hunc
<lb/>modum est intelligendum quod in littera dicitur: omnes enim utilitates quae ex
<lb/>corporibus caelestibus proveniunt in inferioribus, sunt a Deo provisae, qui corpora
<lb/>illa instituit.
<pb n="vol. 3, p. 710"/>
<lb/>ARTICULUS 2
<lb/><hi rend="bold">Utrum corpora caelestia habeant aliquem effectum</hi>
<lb/><hi rend="bold">in corporibus inferioribus.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod corpora caelestia non habeant aliquem effectum in inferioribus
<lb/>corporibus. Primo per hoc quod in littera dicitur, quod facta sunt huiusmodi
<lb/>corpora ut sint in signa. Signum autem contra causam dividitur.
<lb/>Ergo videtur quod non sint causae aliquorum quae in inferioribus contingunt.
<lb/>2. Praeterea, Damascenus dicit: «Nos autem dicimus, quod
<lb/>ipsa, scilicet corpora caelestia, non sunt causa generationis eorum quae generantur,
<lb/>neque corruptionis eorum quae corrumpuntur». Sed generatio et corruptio
<lb/>ad corporalia pertinent. Ergo videtur quod nec in corporalibus effectum
<lb/>habeant.
<lb/>3. Praeterea, necessitas effectus procedit ex necessitate causae, ut in 5 Metaph.
<lb/>Philosophus dicit. Sed motus corporum caelestium et dispositiones
<lb/>eorum sunt de rebus necessariis et invariabilibus, ut etiam dicit Dionysius in
<lb/>Epistola 7, ad polycarpum. Si ergo ex corporibus caelestibus causarentur alterationes
<lb/>et motus corporum inferiorum, oporteret quod in inferioribus omnia ex
<lb/>necessitate contingerent. Hoc autem apparet esse falsum. Ergo etc..
<lb/>4. Praeterea, omne agens agit sibi simile. Sed corpora superiora non afficiuntur
<lb/>qualitatibus inferiorum corporum, scilicet calore et frigore, ut Philosophus
<lb/>probat. Ergo videtur quod non possint esse causa motuum et alterationum ad
<lb/>has formas.
<lb/>5. Si dicatur, quod causant calorem per motum et per naturam lucis; contra.
<lb/>Ubi est eadem causa, et idem effectus. Sed omnia corpora caelestia convenienter
<lb/>motus et lumen habent. Ergo omnia haberent eumdem effectum: quod est
<lb/>contra omnes qui ponunt causalitatem corporum caelestium super inferiora,
<lb/>cum quaedam eorum dicantur effective calida ut sol, quaedam vero frigida, ut
<lb/>Saturnus et luna.
<lb/>6. Praeterea, cum movens et motum oporteat esse simul, et agens et passum, ut
<lb/>probatur in 8 Phys., non potest ab uno extremo provenire actio in
<lb/>alterum nisi per impressionem factam in medio. Sed inter stellas superiores et
<lb/>corpora inferiora sunt medii orbes planetarum. Cum ergo illi orbes non recipiant
<lb/>impressionem caloris et frigoris, non videtur quod ad minus a superioribus
<lb/>stellis aliqua impressio in inferiora corpora fiat, nec etiam ab aliquo planetarum;
<lb/>nisi forte a luna.
<pb n="vol. 3, p. 712"/>
<lb/>SED CONTRA est quod dicit Augustinus lib. 5, cap. 6 de Civit. Dei: «Non usquequaque
<lb/>absurde dici potest ad solas corporum differentias afflatus quosdam
<lb/>sidereos pervenire». Dionysius etiam dicit in 4 cap. De divin. Nomin. de radio
<lb/>solari tractans: «Generationem visibilium corporum confert, et ad vitam ipsam
<lb/>movet, et auget et nutrit et perficit». Hoc etiam ipse sensus ostendit, praecipue
<lb/>quantum ad effectum solis et lunae.
<lb/><hi rend="bold">Solutio</hi>
<lb/>Respondeo dicendum, quod circa hanc quaestionem fuit multiplex error.
<lb/>Quidam enim antiqui naturales non intelligentes aliquam substantiam praeter
<lb/>corpora esse, ea quae sunt nobilissima in corporibus, posuerunt esse nobilissima
<lb/>in entibus: unde etiam scientiam naturalem, primam scientiarum dicebant,
<lb/>ut in 4 Metaph. dicitur; et propter hoc corpora caelestia deos appellabant,
<lb/>credentes etiam ea esse animata, quia ipsam animam corpus esse dicebant,
<lb/>ut in 1 de Anima patet: et ideo sequebatur corpora caelestia habere primam
<lb/>influentiam in inferiora corpora ex se et non ab alio: et haec fuit causa
<lb/>inducens idolatriam. Sed haec positio ostenditur erronea, non tantum per
<lb/>Scripturas sanctas, sed etiam per rationes philosophorum, qui substantias intellectuales
<lb/>primas esse probaverunt; quarum unam esse primam omnium causam
<lb/>ostendunt, scilicet Deum.
<lb/>Alia positio est quorumdam philosophorum, qui quidem concedunt nobiscum,
<lb/>corpora caelestia non esse primas causas inferiorum; sed ipsa esse ab alio
<lb/>habere et virtutem agendi: dicunt tamen, quod esse corporum inferiorum procedit
<lb/>a Deo mediantibus corporibus caelestibus: unde et materiam elementorum
<lb/>Avicenna dicit a substantia caeli causari:
<lb/>et hoc ut ostendat omnia a Deo secundum ordinem processisse, scilicet animas
<lb/>mediantibus intelligentiis, et corporalia mediantibus spiritualibus, et corruptibilia
<lb/>mediantibus incorruptibilibus. Sed haec positio erronea est et contra
<lb/>fidem, quae ponit Deum solum materiae et omnium rerum creatorem esse, ut
<lb/>supra dictum est.
<lb/>Aliorum positio est, quod omnino nullum effectum in corporibus habent. Sed
<lb/>hoc omnino est contra sensum et contra sanctorum auctoritates.
<lb/>Et ideo aliter dicendum est, quod secundum Avicennam,
<lb/>duplex est agens; scilicet agens divinum, quod est dans esse; et agens naturale,
<lb/>quod est transmutans. Dico ergo, quod primus modus actionis soli Deo convenit;
<lb/>sed secundus modus etiam aliis convenire potest: et per modum istum
<lb/>dicendum est, corpora caelestia causare generationem et corruptionem in inferioribus,
<pb n="vol. 3, p. 714"/>
<lb/>inquantum motus eorum est causa omnium inferiorum mutationum.
<lb/>Sed cum omnis motus sit actus motoris et moti, oportet quod in motu relinquatur
<lb/>virtus motoris et virtus mobilis: unde ex ipso mobili, quod corpus est, habet
<lb/>virtutem movendi inferiora corpora ad dispositiones corporales. Ex parte
<lb/>autem motoris, qui est substantia spiritualis, quaecumque sit illa, habet virtutem
<lb/>movendi ad formas substantiales, secundum quas est esse specificum, quod
<lb/>divinum esse dicitur. Relinquitur autem virtus spiritualis substantiae in motu
<lb/>corporis caelestis, ad modum quo virtus motoris relinquitur in instrumento: et
<lb/>per hunc modum omnes formae naturales descendunt a formis quae sunt sine
<lb/>materia, ut Boetius dicit, 1 de Trin., cap. 3, in fin., et Commentator in
<lb/>11 Metaph., sicut formae artificiatorum ab artifice.
<lb/>AD OBIECTA
<lb/>Ad primum ergo dicendum, quod contingit aliquando idem esse signum et causam:
<lb/>causam, inquantum operatur ad effectum; signum, inquantum sensibus
<lb/>repraesentatum in cognitionem effectus ducit. Unde per hoc quod dicuntur
<lb/>signa, non excluditur eorum causalitas; quam tamen Scriptura subticuit, ne
<lb/>idolatrandi aliqua occasio daretur, ad quam tunc temporis homines proni erant.
<lb/>Ad secundum dicendum, quod Damascenus intendit negare a corporibus caelestibus
<lb/>illam causalitatem quae idolatriam inducebat, ut patet ex praedictis.
<lb/>Ad tertium dicendum, quod impressio alicuius agentis non recipitur in aliquo
<lb/>nisi per modum recipientis: et quia natura inferior est talis quae impediri potest,
<lb/>et deficere in minori parte; ideo impressiones corporum caelestium non recipiuntur
<lb/>in corporibus inferioribus secundum necessitatem, ut semper ita eveniat,
<lb/>sed ut in pluribus, sicut expresse habetur a Philosopho in fine de Somno et
<lb/>Vigilia.
<lb/>Ad quartum dicendum, quod similia sunt quae in eadem forma communicant;
<lb/>sed contingit quod illam formam non uniformiter participant quaedam; quia
<lb/>quod est in uno deficienter, in altero est eminentius: et hoc oportet inveniri,
<lb/>secundum Dionysium, in omnibus causis essentialibus: et ideo ipse dicit quod
<lb/>sol uniformiter praeaccepit in se omnia ea quae divisim per actionem in aliis
<lb/>causantur: et secundum hoc dico, quod calor et frigus et huiusmodi inveniuntur
<lb/>in corporibus caelestibus nobiliori modo quam in elementis; non quod istis
<lb/>qualitatibus afficiantur et denominentur, sed sunt in eis sicut in virtute activa;
<lb/>et talis similitudo sufficit ad actionem agentis non univoce.
<pb n="vol. 3, p. 716"/>
<lb/>Ad quintum dicendum, quod lux, quantum est de se, semper est effectiva caloris;
<lb/>etiam lux lunae. Unde dicit Philosophus de Partibus Animal.. Quod
<lb/>noctes plenilunii sunt calidiores. Sed praeter naturam lucis quae communis est
<lb/>omnibus corporibus caelestibus, quaelibet stella habet virtutem determinatam,
<lb/>consequentem suam speciem, ratione cuius lux eius et motus habet vel infrigidare
<lb/>vel humectare, et sic de aliis; sicut etiam et praeter motum communem,
<lb/>qui est motus diurnus, quilibet orbis habet motum proprium.
<lb/>Ad sextum dicendum, quod cuiuslibet agentis habentis situm, actio prius recipitur
<lb/>in medio quam in termino; non tamen oportet quod recipiatur in utroque
<lb/>eodem modo; sed secundum quod exigit dispositio utriusque, sicut ponit exemplum
<lb/>Commentator in 8 Physic., de pisce qui retentus in reti, stupefacit manum
<lb/>praeter hoc quod stupefaciat rete, quae stupefactionis capax non est, et tamen
<lb/>secundum aliquem modum rete alteratur ex virtute piscis. Ita etiam oportet
<lb/>quod virtutes superiorum stellarum prius recipiantur in mediis orbibus quam in
<lb/>inferiora corpora, quamvis non eosdem effectus utrobique habeant.
<lb/>ARTICULUS 3
<lb/><hi rend="bold">Utrum corpora superiora habeant causalitatem</hi>
<lb/><hi rend="bold">super motus liberi arbitrii.</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod corpora superiora habeant causalitatem etiam super motus
<lb/>liberi arbitrii. Dionysius enim, in 4 cap. de divin. Nom. de corporibus caelestibus
<lb/>tractans, «Ea, inquit, quae sunt in tempore determinant et numerant et
<lb/>ordinant et continent». Sed opera quae sunt ex libero arbitrio sunt in tempore.
<lb/>Ergo determinantur et ordinantur virtute corporum caelestium.
<lb/>2. Praeterea, omne quod non est eodem modo se habens, oportet reducere in
<lb/>causam semper eodem modo se habentem: quia contingentia procedunt ex
<lb/>necessariis et difformia ab uniformibus. Sed actus ex libero arbitrio dependentes
<lb/>maxime sunt variabiles. Ergo oportet eos reducere in motus caelestes sicut
<lb/>in causas uniformes.
<lb/>3. Praeterea, sicut se habet movens et mobile ad aliud movens et mobile; ita se
<lb/>habet motus ad motum. Sed motor corporis caelestis est nobilior motore corporis
<lb/>humani, et potens in ipsum imprimere; et similiter corpus caeleste in corpus
<lb/>humanum. Ergo et motus caelestis est aliquo modo causa operum humanorum,
<lb/>quae ex libero dependent arbitrio.
<pb n="vol. 3, p. 718"/>
<lb/>4. Praeterea, praecognitio aliquorum futurorum non potest accipi nisi ex illis in
<lb/>quibus illa futura sunt aliquo modo sicut in causis; sive per se cognoscantur
<lb/>causae illae, sive per aliquos effectus, qui dicuntur earum signa, et per consequens
<lb/>aliorum effectuum. Sed praecognitiones operum humanorum ex libertate
<lb/>arbitrii dependentium accipiuntur ex motibus caelestibus, sicut patet ex astrologis,
<lb/>qui multa de his divinando praedicunt. Ergo videtur quod corpora caelestia
<lb/>habeant causalitatem super ea quae ex libertate arbitrii dependent.
<lb/>SED CONTRA, sicut dicit Philosophus, agens oportet esse praestantius
<lb/>patiente. Sed corpus caeleste est multo inferius in ordine entium quam
<lb/>anima rationalis. Ergo non potest in ipsa agere, ut causet aliquem effectum
<lb/>eius.
<lb/>Praeterea, ut probat Philosophus in nobis est
<lb/>bonos vel malos esse. Sed boni vel mali efficimur per actus nostros. Ergo in
<lb/>nobis est quod bonos actus nostros faciamus. Ergo non causantur ex aliqua virtute
<lb/>vel impressione virtutis caelestis.
<lb/><hi rend="bold">Solutio</hi>
<lb/>Respondeo dicendum, quod cum propria rei operatio sequatur naturam ipsius,
<lb/>illud tantum causa operationis esse potest quod aliquo modo naturam in esse
<lb/>producit: et ideo, cum actus ex libertate arbitrii procedentes, ex hoc quod
<lb/>voluntarii sunt et in potestate nostra, actus humani proprie dicantur; non possunt
<lb/>in aliquam causam directe reduci quae ipsius animae causa non sit; et
<lb/>ideo secundum diversas positiones de causalitate rationalis animae, consecutae
<lb/>sunt diversae opiniones de operibus humanis.
<lb/>Quidam enim antiqui philosophi sensum et intellectum idem esse dixerunt,
<lb/>intantum quod sicut ex transmutatione corporis transmutatur sensus, ita etiam
<lb/>mutaretur intellectus, ut de Democrito Philosophus narrat. Et cum omnes virtutes
<lb/>corporales ex corpore dependentes reducantur in virtutes primorum corporum
<lb/>sicut in causas, sequebatur quod corpora caelestia directe causalitatem
<lb/>haberent super animam rationalem, et per consequens supra operationes eius.
<lb/>Unde ponebant, quod qualis unusquisque est secundum dispositionem quam ex
<lb/>nativitate sortiebatur secundum impressionem superiorum corporum, talis finis
<lb/>videbatur ei; et secundum hoc diversificabantur electiones hominum,
<lb/>quibusdam hoc, quibusdam aliud eligentibus. Haec autem positio reprobata est
<lb/>a philosophis tum quantum ad causam, quia probaverunt intellectum non esse
<lb/>virtutem corporalem, nec actum eius proprium organo corporali expleri; tum
<lb/>etiam quantum ad id quod sequitur, ostendentes bonam vel malam electionem
<lb/>in nostra potestate esse: alias iniuste darentur poenae vel praemia. Similiter
<lb/>etiam damnata est a sanctis tamquam fidei contraria.
<pb n="vol. 3, p. 720"/>
<lb/>Alii vero philosophi ponentes intellectum a sensu differre in hoc quod ad corpus
<lb/>non dependet, nec corporali organo suum actum explet, dixerunt nullam
<lb/>virtutem corporalem causalitatem super intellectum humanum habere, sed
<lb/>omnino ab extrinseco esse, et ideo etiam electionem humanam non dependere
<lb/>ex corporibus caelestibus nisi per accidens, inquantum videlicet ex dispositione
<lb/>corporis, quam impressio caelestis relinquit, aliquo modo anima inclinatur ad
<lb/>sequendum affectiones corporis per modum quo passiones corporales rationem
<lb/>inclinant, et quandoque deducunt. Sed tamen quia ponunt animas humanas
<lb/>creari a Deo mediantibus intelligentiis, ponunt quod motores orbium causent
<lb/>ipsos motus voluntatis, praeter ordinem motus; ut Avicenna dicit in fine
<lb/>Metaph. Suae, quod varietas operum voluntatis reducitur
<lb/>sicut in causam in conceptiones uniformes motorum caelestium. Nec tamen
<lb/>ponunt quod tollatur libertas electionis, cum impressio recipiatur per modum
<lb/>recipientis. Haec etiam positio falsa est et contra fidem, quae immediate animas
<lb/>humanas a Deo creari ponit. Unde relinquitur quod electionis humanae
<lb/>non sit causa, per se loquendo, neque corpus caeleste, neque anima eius vel
<lb/>intelligentia movens ipsum; sed solus Deus, qui operatur omnia in omnibus.
<lb/>AD OBIECTA
<lb/>Ad primum ergo dicendum, quod actus liberi arbitrii non sunt temporales nisi
<lb/>per accidens, inquantum scilicet habent ordinem ad virtutes corporales, a quibus
<lb/>ratio scientiam accipit, et voluntas earum passionibus inclinatur.
<lb/>Ad secundum dicendum, quod motus voluntatum reducitur in unam causam
<lb/>uniformem; sed illa causa non est motus caelestis, aut aliqua virtus creata, sed
<lb/>ipsa voluntas divina, a qua est omnis voluntas.
<lb/>Ad tertium dicendum, quod actuum qui dependent ex libero arbitrio quidam in
<lb/>sola electione consistunt, sicut interiores actus; et in hos non habent causalitatem
<lb/>caelestia corpora, nisi forte per modum dispositionis, secundum quod ex
<lb/>qualitate corporis inclinatur anima ad hanc vel ad illam electionem; et si etiam
<lb/>poneretur quod essent ex impressione superiorum motorum, hoc esset praeter
<lb/>ordinem motus: quod tamen falsum est, nisi Deum immediate caelos movere
<lb/>dicamus. Alii vero motus sunt per organa corporalia completi, ut ambulare, et
<lb/>huiusmodi: et super hos actus non est dubium motus corporum caelestium causalitatem
<lb/>habere, non quidem a parte illa qua sunt a voluntate imperati, sed
<lb/>secundum quod consistunt in executione corporis; cum omnis motus inferiorum
<lb/>reducatur in superiores motus sicut in causas.
<pb n="vol. 3, p. 722"/>
<lb/>Ad quartum dicendum, quod, sicut dictum est, electio animae multum inclinatur
<lb/>ex complexione corporis; unde etiam medici iudicant aliquem esse invidum vel
<lb/>tristem vel lascivum vel aliquid huiusmodi: quorum iudicia frequenter vera
<lb/>sunt, eo quod ut in pluribus ratio passionibus succumbit, et ab eis deducitur;
<lb/>quamvis non de necessitate, eo quod ratio imperium super passiones habet; et
<lb/>per hunc etiam modum ex motibus corporum caelestium aliqua possunt de operibus
<lb/>humanis praesciri, cum non sit dubium dispositiones corporis humani
<lb/>impressiones corporum caelestium sequi. Quamvis talibus praedictionibus non
<lb/>sit tutum nimis intendere, ut dicit Augustinus, 2 super Gen., cum plerumque
<lb/>astrologi de futuris vera praenuntient, non tam ex signis caelestibus, quam
<lb/>ex occulto daemonis instinctu, quem humanae mentes interdum nescientes
<lb/>patiuntur; et sic cum huiusmodi divinationibus quodammodo foedus initur.
<pb n="vol. 3, p. 724"/>
<lb/><hi rend="bold">QUAESTIO 2</hi>
<lb/>Deinde quaeritur de productione animalium quae ad quintam et sextam diem
<lb/>pertinet; et circa hoc quaeruntur duo: 1. De materia ipsorum; 2. De locis quae
<lb/>eis ornari dicuntur.
<lb/>ARTICULUS 1
<lb/><hi rend="bold">Utrum quaedam animalia sumpserint materiam ex aquis,</hi>
<lb/><hi rend="bold">quaedam ex terra.</hi>
<lb/><hi rend="bold">Ad primum sic proceditur.</hi>
<lb/>1. VIDETUR falsum esse quod dicitur, quaedam animalia ex aquis, quaedam ex
<lb/>terris materiam suscepisse. Corpus enim cuiuslibet animalis oportet esse sensibile.
<lb/>Sed nihil est sensitivum sine calore, ut Philosophus dicit, 2 de Anima.
<lb/>Ergo in corporibus animalium praecipue debet ignis dominari,
<lb/>qui est fons caloris.
<lb/>2. Praeterea, inter omnia corpora inferiora sunt nobilissima corpora animalium:
<lb/>quod patet ex hoc quod nobilissimam perfectionem sortiuntur, scilicet
<lb/>animam. Cum ergo corpora rariora, scilicet ignis et aer, sint nobiliora, quasi
<lb/>plus habentia de specie, et minus de materia; videtur quod ex ipsis praecipue
<lb/>animalium corpora constare debeant.
<lb/>3. Praeterea, ut dicit Philosophus, quaecumque ex calido
<lb/>condensantur, terrae sunt magis; quae vero ex frigido, aquae. Sed corpora
<lb/>omnium animalium condensantur ex calore digerente, et humores in membra
<lb/>convertente. Ergo non videtur esse aliquod animal in quo Dominetur aqua.
<lb/>4. Praeterea, unicuique corpori mixto debetur locus secundum elementum
<lb/>praedominans in ipso, ut dicitur in 1 Caeli et Mundi. Sed locus avium
<lb/>est aer, ut in littera dicitur. Ergo videtur quod non aqua, sed aer praecipue in
<lb/>avibus Dominetur.
<lb/>SED CONTRA est quod in littera dicitur, quod ex aqua pisces et aves producuntur,
<lb/>ex terra autem alia animalia.
<pb n="vol. 3, p. 726"/>
<lb/><hi rend="bold">Solutio</hi>
<lb/>Respondeo dicendum, quod elementum praedominari in aliquo corpore potest
<lb/>intelligi dupliciter; vel secundum suum genus, vel quantum ad id quod est proprium
<lb/>illi corpori in genere illo. Cum enim alicui generi deputatur aliqua complexio,
<lb/>hoc non est secundum aliquem indivisibilem gradum, sed secundum latitudinem
<lb/>quamdam; ita quod est invenire aliquos terminos ultra quos non salvatur
<lb/>complexio illius generis. Sed inter illos terminos est multa diversitas, secundum
<lb/>quod acceditur ad unum vel alterum: verbi gratia, complexio debita corpori
<lb/>humano est complexio temperatissima; et tamen sunt multi gradus temperamenti,
<lb/>secundum quos quidam dicuntur melancholici, quidam cholerici, et sic
<lb/>de aliis, secundum propinquitatem ad terminos complexionis humanae speciei
<lb/>vel in calore vel in frigore; ita tamen quod est aliquis gradus caloris vel frigoris,
<lb/>quem non transit humana complexio. Dico ergo, quod si loquimur de elemento
<lb/>praedominante in corpore animalis quantum ad complexionem consequentem
<lb/>ipsum genus, oportet quod elementa inferiora grossiora secundum
<lb/>quantitatem excedant elementa subtiliora, quae tamen excedunt secundum virtutem,
<lb/>scilicet secundum calidum et humidum, in quo vita consistit; quae sunt
<lb/>qualitates principales ignis et aeris. Cum enim corpora animalium debeant esse
<lb/>aliis temperatiora, ut magis a contrariis remota, et per aequalitatem complexionis
<lb/>naturae corpori caelesti assimilata, perfectionem magis similem sortiantur
<lb/>virtuti quae movet caelos; oportet inferiora elementa, quae sunt minus
<lb/>activa eo quod habent plus de materia et minus de forma, secundum quantitatem
<lb/>excedere; ut virtutis defectum suppleat quantitatis excessus. Sed tamen
<lb/>complexio in qua salvatur natura animalis, habet multas diversitates; et secundum
<lb/>quod accedit ad unum extremum vel ad alterum, dicitur in altero dominari
<lb/>hoc vel illud elementum.
<lb/>AD OBIECTA
<lb/>Ad primum ergo dicendum, quod ignis dominatur secundum virtutem in corpore
<lb/>sensitivo, eo quod calor est instrumentum animae: non tamen potest esse quod
<lb/>ignis Dominetur secundum quantitatem materiae: eo quod cum sit maxime activus,
<lb/>alia elementa consumeret; et ideo non dicitur animalis corpus ex igne
<lb/>materialiter formatum.
<lb/>Ad secundum dicendum, quod in quolibet genere tanto aliquid est nobilius
<lb/>quanto magis accedit ad nobilissimum in genere illo: et ideo simpliciter
<lb/>loquendo per respectum ad ultimam perfectionem, corpus aequalis complexionis,
<lb/>in quo secundum quantitatem excedunt corpora grossiora, est nobilius corpore
<lb/>ignis vel aeris, quia nihil est corpori caelesti similius. Sed nihil prohibet
<lb/>quantum ad aliquas virtutes corporales, ut calorem et frigus et huiusmodi, subtiliora
<lb/>corpora nobiliora esse.
<pb n="vol. 3, p. 728"/>
<lb/>Ad tertium dicendum, quod in corporibus omnium animalium simpliciter dominatur
<lb/>terra secundum quantitatem, eo quod aqua est quasi continuans partes,
<lb/>ut non communionem, sed commixtionem faciant; sed illa animalia quae plus
<lb/>habent de aqua aliis animalibus, dicuntur ex aqua constare, pensata eorum
<lb/>propria complexione, secundum comparationem ad complexionem debitam
<lb/>generi communi: et secundum hoc ex aqua dicuntur esse pisces quantum ad id
<lb/>quod in ea grossius est; aves autem quantum ad id quod in ea subtilius est;
<lb/>quod quidem in vapore resolutum est, quasi medium inter aerem et aquam:
<lb/>propter hoc aves in aere elevantur, et pisces gurgiti remittuntur.
<lb/>Ad quartum dicendum, quod Philosophus loquitur de loco naturali, qui est terminus
<lb/>motus naturalis, et in quo naturaliter quiescit corpus. Sic autem aer non
<lb/>est locus avium, quia non in aere, sed in terra quiescunt; sed est locus eorum
<lb/>secundum motum animalem, cuius principium non est gravitas et Levitas.
<lb/>ARTICULUS 2
<lb/><hi rend="bold">Utrum ornatus elementorum</hi>
<lb/><hi rend="bold">convenienter describatur secundum tria genera.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod inconvenienter ornatus trium elementorum, secundum tria
<lb/>genera animalium describatur. Ignis enim est principalior inter elementa. Sed
<lb/>ei nullus ornatus assignatur. Ergo videtur quod insufficienter ornatus elementorum
<lb/>assignetur.
<lb/>2. Praeterea, locus naturalis est locus quietis. Sed aves non quiescunt in aere,
<lb/>ut dictum est. Ergo videtur quod aer avibus non ornetur.
<lb/>3. Praeterea, reptile est genus terrestris animalis. Sed diversorum elementorum
<lb/>diversus est ornatus. Ergo videtur quod inconvenienter in ornatu aquae reptile
<lb/>commemoretur.
<lb/>4. Praeterea, nobiliori corpori debetur nobilior locus. Sed animalia gressibilia
<lb/>sunt nobiliora avibus vel piscibus, quia sunt magis completa, ut eorum generatio
<lb/>ostendit, et membrorum dispositio. Ergo, cum aer et aqua sint nobiliora elementa
<lb/>quam terra, videtur quod inconvenienter aves et pisces aeri et aquae,
<lb/>animalia vero gressibilia terrae ascribantur.
<pb n="vol. 3, p. 730"/>
<lb/>5. Praeterea, secundum Philosophum, quaedam animalia sunt
<lb/>media inter terrestria et aquatica, quae utrobique morantur. Horum autem
<lb/>mentio nulla facta est. Ergo videtur insufficienter elementorum ornatus describi
<lb/>per animalia.
<lb/>6. Praeterea, plus distat homo a gressibilibus quam gressibile a volatili: quia
<lb/>est in alio gradu entium, scilicet rationalium; cum omnia bruta in uno gradu
<lb/>entium, scilicet sensibilium, computentur. Sed non eadem die producta sunt
<lb/>gressibilia et volatilia. Ergo videtur quod nec eadem die debuit homo cum aliis
<lb/>animalibus fieri.
<lb/>7. Praeterea, quorum est maior similitudo, est etiam maior continuatio. Sed, ut
<lb/>dicit Avicenna, corpus humanum est simillimum corporibus caelestibus. Ergo
<lb/>videtur quod statim post ornatum caelorum corpus hominis formari debuit ante
<lb/>alia animalia.
<lb/><hi rend="bold">Solutio</hi>
<lb/>Respondeo dicendum, quod animalia non dicuntur ornamenta elementorum nisi
<lb/>secundum quod comparantur ad elementa ut locatum ad locum. Comparatio
<lb/>autem corporis ad locum suum est secundum motum et quietem. Motus autem
<lb/>animalis est duplex: unus consequens naturam corporis eius secundum virtutem
<lb/>elementi dominantis in ipso; alius consequitur apprehensionem et appetitum; et
<lb/>hic est motus proprius animalis inquantum est animal; et ideo ad illius elementi
<lb/>ornatum animal pertinet in quo motum animalem habet proprium, non ad quod
<lb/>fertur motu consequente naturam sui corporis: huiusmodi enim motus non
<lb/>sequitur animal inquantum huiusmodi, sed secundum quod componitur ex gravibus
<lb/>et levibus; et ideo animalia gressibilia ad ornatum terrae pertinere dicuntur,
<lb/>quia in eo motum animalem habent; et pari ratione natatilia ad ornatum
<lb/>aquae, et volatilia ad ornatum aeris.
<lb/>AD OBIECTA
<lb/>Ad primum ergo dicendum, quod quamvis aliquae res commixtae possint ad
<lb/>tempus sine laesione in igne servari, tamen nulla res est quae tandem ab igne
<lb/>non consumatur, si diu in eo permaneat, ut Galenus dicit in libro de simplic.
<lb/>Medic., et ideo non est possibile aliquod animal vivere in igne, ut in libro de
<lb/>Proprietatibus elementorum dicit, nisi forte ad
<lb/>modicum tempus, ut de salamandra dicitur.
<lb/>Ad secundum dicendum, quod anima avis in motu animali movet corpus contra
<lb/>naturam corporis; et ideo talis motus est cum labore et poena, ut in 5 Cael. et
<lb/>Mund. dicitur; et ideo oportet quod quies, qua huic labori succurritur,
<lb/>sit in loco convenienti naturae corporis: ex quo tamen non habetur quod
<lb/>terra sit proprius locus avis, inquantum est animal.
<pb n="vol. 3, p. 732"/>
<lb/>Ad tertium dicendum, quod reptilium quaedam genera sunt terrestria, quaedam
<lb/>aquatica; et ideo reptile cum utroque commemoratur: dicitur enim reptile quod
<lb/>se rapit. Hoc autem contingit multipliciter: quoddam enim rapit se virtute
<lb/>costarum, ut serpentes; quoddam VI quorumdam annulorum, ut animalia annulosa;
<lb/>quoddam VI oris, ut quidam vermes, qui ore terrae affixo totum corpus
<lb/>post se trahunt; quoddam vero VI pennularum quarumdam se movet, ut pisces;
<lb/>et universaliter omne animal videtur reptile dici, cuius corpus non multum a
<lb/>terra elevatur per instrumenta motus.
<lb/>Ad quartum dicendum, quod nobilioribus animalibus debetur nobilior locus per
<lb/>comparationem ad ipsa animalia. Quamvis autem aer sit nobilior terra in natura
<lb/>sua, tamen terra inquantum competit dispositionibus animalium, est nobilior
<lb/>aqua vel aere, quia in ea nutrimenta animalium magis abundant, et magis competit
<lb/>locus iste aequalitati complexionis.
<lb/>Ad quintum dicendum, quod animalia media computantur cum illo extremorum
<lb/>cum quo magis communicant: non enim invenitur aliquod animal quod alterius
<lb/>naturam non magis sapiat.
<lb/>Ad sextum dicendum, quod illud hominis quo ceteris animalibus anteponitur,
<lb/>non est aliquid corporale, vel corporalis forma, sed intellectus. Sed quantum ad
<lb/>naturam corporis sui non est inconveniens quod magis conveniat cum quibusdam
<lb/>animalibus quam quaedam cum aliis secundum materiam. Animalia enim
<lb/>deputantur diversis diebus, vel uni, secundum materiam ex qua corpus producitur;
<lb/>diversis vero elementis in ornatum attribuuntur secundum diversum
<lb/>motum, qui etiam corporalibus organis completur.
<lb/>Ad septimum dicendum, quod in via generationis, quanto aliquid est perfectius
<lb/>et magis assimilatum agenti, tanto tempore posterius est, quamvis sit prius
<lb/>natura: et ideo, quia homo perfectissimus animalium est, ultimo inter animalia
<lb/>fieri debuit, et non immediate post corpora caelestia, quae cum inferioribus
<lb/>corporibus non ordinantur secundum viam generationis, cum in materia non
<lb/>communicent cum eis.
<pb n="vol. 3, p. 734"/>
<lb/><hi rend="bold">QUAESTIO 3</hi>
<lb/>Deinde quaeritur de his quae ad septimum diem pertinent; et circa hoc quaeruntur
<lb/>tria: 1. De consummatione operum divinorum; 2. De quiete Dei,
<lb/>3. De sanctificatione septimae diei.
<lb/>ARTICULUS 1
<lb/><hi rend="bold">Utrum Deus compleverit opus suum septimo die.</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod Deus non consummaverit septimo die opus suum. Perfectus
<lb/>enim numerus consummationi operum divinorum convenit. Sed senarius numerum
<lb/>perfectus est, et non septenarius. Ergo die sexto, et non septimo, Deus opus
<lb/>suum consummare debuit.
<lb/>2. Praeterea, consummatio operis attenditur secundum hoc quod aliqua perfectio
<lb/>operi adiicitur. Sed nulla perfectio potest rei operatae accrescere nisi ex
<lb/>actu operantis. Cum ergo Deus die septima quieverit, ut Scriptura dicit, non
<lb/>videtur ista die opus suum consummasse.
<lb/>3. Praeterea, quamdiu artifex ab opere suo non cessat, opus suum non consummat.
<lb/>Sed Deus nunquam ab operatione sua cessat, cum operatio sua sit essentia
<lb/>sua, quae aeterna est. Ergo Deus die septimo opus suum non consummavit.
<lb/>4. Praeterea, secundum Avicennam, omne agens quod non agit
<lb/>per motum, non habet actionem in effectu solum quamdiu fit, sed quamdiu in
<lb/>esse perdurat; cum non tantum sit causa fieri, sed essendi. Sed Deus est causa
<lb/>rei, agens non per motum, cum non requirat materiam ex qua agat, quam oporteret
<lb/>esse subiectum motus. Ergo videtur quod ipse, quamdiu mundus durat, sua
<lb/>actione esse mundo influat; et ita videtur quod septima die non cessaverit ab
<lb/>opere; et sic idem quod prius.
<lb/>5. Praeterea, Deus non tantum rerum factor est, sed etiam conservator. Sed non
<lb/>potest dici quod conservet nisi per aliquam actionem in res. Ergo videtur quod
<lb/>quamdiu res in esse conservantur, Deus in res operatur. Ergo etc.
<lb/>6. Praeterea, dies septimus creatura quaedam est. Sed omnis creatura est ex
<lb/>operatione divina, nec prius diem septimum fecit quam esset, quia esse successivorum
<lb/>est in fieri. Ergo videtur quod die septimo novam creationem fecerit; et
<lb/>ita non ab omni opere cessavit; unde ut prius.
<pb n="vol. 3, p. 736"/>
<lb/>7. Praeterea, ut dicit Philosophus in 17 de Animalibus,
<lb/>frequenter apparent novae species animalium, quae prius
<lb/>nunquam apparebant; ut patet in illis quae ex putrefactione generantur. Ergo
<lb/>videtur quod nec etiam ab instituendis novis speciebus Deus die septima cessaverit;
<lb/>et sic idem quod prius.
<lb/>8. Praeterea, quaedam sunt in quibus sola divina virtus operatur, sicut in creatione
<lb/>animarum, in infusione gratiae, et miraculorum operatione. Ergo videtur quod
<lb/>tunc non cessaverit ab operatione et institutione novarum creaturarum. Ergo etc..
<lb/>CONTRA haec est quod dicitur Genes. 2, quod consummavit Deus die septimo
<lb/>opus suum.
<lb/>Praeterea, in perfectione operis cuiuslibet diei Spiritus Sanctus significatur,
<lb/>cum dicitur: «Vidit Deus quod esset bonum»; ut dicit Augustinus in 1 super
<lb/>Genes.. Sed septenarius numerus Spiritui Sancto attribuitur, qui septiformis
<lb/>in munere dicitur. Ergo convenienter consummatio operum septimae
<lb/>diei adscribitur.
<lb/><hi rend="bold">Solutio</hi>
<lb/>Respondeo dicendum, quod, sicut Magister dicit in littera, in hoc discordat
<lb/>nostra translatio ab alia quam Augustinus exponit. In nostra enim translatione
<lb/>consummatio operum adscribitur diei septimae, in alia vero diei sextae.
<lb/>Utraque autem veritatem habere potest, sive intelligatur septimus dies sequi
<lb/>alios sex successione temporis, ut alii sancti volunt; sive ponantur septem dies
<lb/>unus dies, ut Augustinus vult, septempliciter rebus praesentatus, scilicet cognitio
<lb/>angelica. Loquendo enim secundum Augustinum, distinguenda est rei duplex
<lb/>perfectio. Una enim est perfectio totalitatis, quam res habet ex hoc quod ex
<lb/>omnibus partibus suis essentialibus integrata est; et talis perfectio mundi, sextae
<lb/>diei competit: quia post sex primos dies nulla creatura mundo addita est,
<lb/>quae non aliquo modo in operibus sex dierum esset, ut patebit. Alia vero perfectio
<lb/>rei est quam habet ex ratione finis, quae est ultima perfectio: et talis perfectio
<lb/>mundi debetur septimae diei, in qua Deus ab omnibus operibus requievit
<lb/>in se sicut in fine.
<lb/>Sed sequendo alios sanctos, distinguenda est iterum duplex perfectio. Una est
<lb/>perfectio prima, quam scilicet res habet secundum esse suum; et haec perfectio
<lb/>mundi completa est sexta die: quia nulla pars mundi postmodum addita est
<lb/>quae in primis sex diebus non praecesserit aliquo modo. Alia est perfectio
<lb/>secunda, quae est operatio rei, ut dicitur 2 de Anima: et talis perfectio
<lb/>mundi fuit in septima die: quia ex tunc cessante operatione qua Deus naturam
<lb/>instituit, incepit operatio propagationis in toto universo, secundum quod ex
<lb/>naturis iam conditis res aliae producuntur; quam operationem in rebus omnibus
<lb/>Deus usque nunc facit. Ioan. 5, 17: «Pater meus usque modo operatur, et
<lb/>ego operor».
<pb n="vol. 3, p. 738"/>
<lb/>AD OBIECTA
<lb/>Ad primum ergo dicendum, quod senarius numerus ratione partium perfectus
<lb/>dicitur, quia ex omnibus partibus eius aliquoties aggregatis consurgit; et ideo
<lb/>perfectio senarii congruit illi perfectioni mundi quae consistit in totalitate partium
<lb/>quantum ad esse primum; et sicut partes aliquotae senarii ordinatim et
<lb/>continue sibi succedunt sine alterius numeri interpositione, scilicet unum, duo,
<lb/>tria: ita etiam in productione partium universi, ordo servatus est, ut post productionem
<lb/>primae partis statim narraretur productio secundae partis, et sic
<lb/>deinceps usque ad sextam.
<lb/>Ad secundum dicendum, quod consummatio operum intelligitur secundum aliquid
<lb/>perfectionis ipsis rebus collatum quod est ipsa operatio, per quam natura
<lb/>propagatur. Haec autem operatio est a Deo, et a virtute creaturae: et ideo Deus
<lb/>dicitur consummasse opus cuius virtute natura mota in operationem exit. Nec
<lb/>tamen aliquid novum in natura efficitur; quia operatio consequitur ex virtute
<lb/>naturae, prius rebus collata. Consummatio autem, quae est ex parte finis, non
<lb/>est secundum aliquid additum in re.
<lb/>Ad tertium dicendum, quod Deus non dicitur cessare ab operatione nisi ex
<lb/>parte effectus consequentis: ipse enim non agit aliqua operatione media, vel
<lb/>intrinseca vel extrinseca, quae non sit sua essentia: quia suum velle est suum
<lb/>facere, et suum velle est suum esse. Nec tamen ab aeterna operatione sequitur
<lb/>effectus nisi secundum determinationem voluntatis, ut prius dictum est: unde
<lb/>dicitur incipere operari vel ab operatione cessare ex parte effectus.
<lb/>Ad quartum dicendum, quod sicut influentia solis per irradiationem est semper,
<lb/>quamdiu aer illuminatur, ut possit dici semper sol facit lumen in aere; ita divina
<lb/>bonitas semper esse rebus influit; non aliud et aliud, sed unum et idem. Nec
<lb/>tamen res dicuntur semper fieri vel creari vel institui apud nos; sed tunc cum
<lb/>primo esse acceperint: et ideo dicitur, quod cessat creare vel facere mundum.
<lb/>Ad quintum dicendum, quod conservatio rerum in esse, nihil aliud est quam
<lb/>influentia esse rei, secundum quod dictum est, scilicet quod Deus, quamdiu res
<lb/>est, causat et efficit esse rei: nec tamen talis conservatio repugnat praedictae cessationi;
<lb/>quia esse rei consequitur principia essentialia, sicut operatio virtutem.
<lb/>Ad sextum dicendum, quod dies ille septimus praecesserat, secundum similitudinem
<lb/>ad minus, in primis sex diebus: et praeterea esse diei causatur a principiis
<lb/>naturalibus, prius naturae collatis, quia motus est causa temporis. Vel est
<lb/>idem dies cum praecedentibus, secundum Augustinum.
<pb n="vol. 3, p. 740"/>
<lb/>Ad septimum dicendum, quod illae novae species producuntur ex virtute caelesti;
<lb/>quae tenet locum virtutis formativae, in animalibus ex putrefactione generatis:
<lb/>et ideo istae species fuerunt productae in operibus sex dierum in suis principiis,
<lb/>scilicet materia, et in rationibus seminalibus, sicut etiam alia quae per operationem
<lb/>naturae producuntur.
<lb/>Ad octavum dicendum, quod nihil facit Deus in creatura quod aliquo modo in
<lb/>primis diebus non praecesserit: sed diversimode. Quaedam enim fuerunt in
<lb/>operibus sex dierum ut in principiis activis et materialibus, et secundum similitudinem
<lb/>speciei, ut ea quae generantur ex sibi similibus in natura: quaedam
<lb/>vero sicut in principiis activis et materialibus, sed non secundum similitudinem
<lb/>speciei, sicut quaedam animalia ex putrefactione generata: quaedam vero sicut
<lb/>ex principiis disponentibus et non activis, et secundum similitudinem speciei,
<lb/>sicut anima rationalis: quaedam vero ut in potentia obedientiae tantum, sicut
<lb/>ea quae per miraculum fiunt.
<lb/>ARTICULUS 2
<lb/><hi rend="bold">Utrum Deus convenienter dicatur quievisse septima die.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod inconvenienter dicatur Deus die septima requievisse. Opposita
<lb/>enim nata sunt fieri circa idem. Sed quies opponitur motui. Ergo cum Deus non
<lb/>moveatur, Iac. 1, 17, «Apud quem non est transmutatio, nec vicissitudinis
<lb/>obumbratio», videtur quod nec possit dici quiescere.
<lb/>2. Si dicatur quod quies dicitur de Deo non secundum quod opponitur motui,
<lb/>sed secundum quod opponitur labori; contra. Secundum Philosophum in 7 et
<lb/>10 Ethicor., operatio cui non adiungitur motus, est secundum
<lb/>se delectabilis, et nullo modo laboriosa: quia labor in operatione causatur
<lb/>ex motu innaturali. Sed operatio Dei est omnino sine motu, quia «immobilis
<lb/>manens dat cuncta moveri», ut dicit Boetius. Ergo nullus labor sibi accidit in
<lb/>hoc quod res creavit: ergo nec quies quae opponitur labori, sibi convenit.
<lb/>3. Si dicatur quod Deus dicitur requievisse inquantum facit nos in se requiescere;
<lb/>sicut dicitur cognoscere aliquid, quando facit nos illud cognoscere, ut
<lb/>Genes. 22, 12, dicit Abrahae: «Nunc cognovi quod timeas Deum»: contra.
<lb/>Requies septimae diei condividitur contra operationem sex dierum. Sed in sex
<lb/>diebus dicitur Deus fecisse quia ipsemet fecit, non quia fecit nos facere. Ergo et
<lb/>in septima die ipsemet requievit, non solum fecit nos requiescere.
<pb n="vol. 3, p. 742"/>
<lb/>4. Si dicatur, quod Deus quievisse dicitur sicut voluntas quiescit in fine; contra.
<lb/>Sicut quies corporis opponitur motui eius, ita quies voluntatis opponitur motui
<lb/>eius, ut utrumque per similitudinem de voluntate dicatur. Sed motus voluntatis
<lb/>non potest esse nisi secundum quod procedit de his quae sunt ad finem in finem
<lb/>ipsum. Cum igitur talis motus Deo non conveniat, qui ex rebus aliis nec in sui
<lb/>cognitionem, nec in sui amorem venit, videtur quod nec quies voluntatis sibi
<lb/>convenire possit.
<lb/>5. Praeterea, ea quae sunt aeterna non convenienter connumerantur inter ea
<lb/>quae ex tempore inceperunt. Sed quies voluntatis divinae in suo fine est aeterna.
<lb/>Ergo inconvenienter dies quietis divinae connumeratur diebus creationis
<lb/>rerum, quae ex tempore inceperunt.
<lb/>6. Praeterea, finis divinae voluntatis non est aliud a Deo. Si igitur intelligitur
<lb/>requievisse propter voluntatem quiescentem in fine, videtur inconvenienter dici
<lb/>in die septima requievisse, cum dies septima creatura sit.
<lb/>7. Si dicatur, quod non requievit in die septima sicut in obiecto quietis, sed sicut
<lb/>in tempore quietis; contra. Illud quod est aeternum, non est in tempore, sed supra tempus. Sed
<lb/>quies divinae voluntatis est aeterna. Igitur non est in septima
<lb/>die sicut in tempore.
<lb/>8. Praeterea, sicut quies Dei qua in se quiescit, non habet finem, ita non habet
<lb/>principium. Sed sicut vesperum est finis diei, ita mane est principium eius. Ergo
<lb/>dies septima, si dicto modo accipiatur quies, non debet habere mane, sicut nec
<lb/>habet vespere. Ergo cum assignetur sibi mane, non potest dici Deum die septima
<lb/>modo praedicto quievisse.
<lb/>SED CONTRA, deuter. 32, 4, «Dei perfecta sunt opera». Sed omnis artifex perfecto
<lb/>opere suo quiescit.
<lb/>Ergo Deo post naturae institutionem, quae fuit in sex diebus,
<lb/>quies die septima convenit.
<lb/>Praeterea, homo bene dispositus dicitur ex operibus suis in Deo requiescere,
<lb/>quia opera sua ad Dei bonitatem refert. Cum ergo Deus omnia propter bonitatem
<lb/>suam operetur, ut dicit Augustinus, et dictum est in prima distinct. 2 lib.,
<lb/>videtur quod sibi conveniat ex his quae fecit, in seipso requiescere.
<lb/><hi rend="bold">Solutio</hi>
<lb/>Respondeo dicendum, quod quies, proprie loquendo, motui opponitur. Quia
<lb/>vero motus causat laborem in operationibus nostris, ut dicit Philosophus
<lb/>inde consecutum est ut quies labori opponatur;
<lb/>et ex duabus significationibus quietis transumptae sunt aliae duae: quia
<lb/>enim nostris operationibus motus adiungitur, inde in usum venit ut omnis operatio
<lb/>motus dicatur, quamvis improprie; et secundum hoc omnis cessatio a quacumque
<pb n="vol. 3, p. 744"/>
<lb/>operatione quies dicitur; et haec significatio transumitur a prima. Sed
<lb/>quia nihil laborat nisi ex hoc quod a perfectione propriae naturae distat, ut
<lb/>patet in motibus violentis; inde est ut in illo res quiescere dicatur in quo sufficientiam
<lb/>invenit; et secundum hunc modum voluntas quiescit in ultimo fine: et
<lb/>haec significatio quietis transumitur a secunda.
<lb/>Constat ergo quod Deo non potest quies attribui quantum ad primam vel secundam
<lb/>significationem, sed quantum ad tertiam vel quartam potest. Sed quantum
<lb/>ad tertiam sciendum, ut ex praecedenti articulo patet, quod Deus ab operatione
<lb/>cessare non dicitur quasi ipsa operatio qua operatur, deficiat, cum sua operatio
<lb/>sit essentia eius; sed ratione effectus hoc dicitur, quia operatione aeterna facit
<lb/>ut aliquis effectus temporaliter sit. Nec sic tamen ex parte effectus operatio eius
<lb/>cessare dicitur die septima, quasi nihil in rebus fecerit postea, vel saltem in die
<lb/>septima: quia si operatio eius in creatura vel ad momentum cessaret, creatura
<lb/>esse desineret, ut dicit Augustinus. Sed sic dicitur ab opere cessasse
<lb/>die septima, quia a die septima deinceps novam creaturam non fecit quae
<lb/>non aliquo modo in operibus sex dierum praecesserit, ut supra dictum est.
<lb/>Sed quantum ad quartum notandum, quod quies voluntatis divinae in fine, potest
<lb/>accipi dupliciter. Vel absolute, secundum quod in seipso sufficientiam invenit;
<lb/>et sic quies aeterna est. Alio modo potest intelligi per relationem ad creaturam,
<lb/>secundum quod creatura Deo placet: non tamen ita ut ea indigeat, quasi in ea
<lb/>sufficientiam suae beatitudinis inveniens; sed eam ad seipsum ordinans, in
<lb/>seipso sufficientiam invenit: et sic quiescere dicitur Deus proprie a rebus conditis:
<lb/>quod non potest intelligi nisi rebus iam conditis, quod est post senarium diem:
<lb/>et ita quies Dei, secundum duas ultimas acceptiones, convenienter septimo diei
<lb/>ascribitur.
<lb/>AD OBIECTA
<lb/>Primum ergo et secundum concedimus: quia Deo non attribuitur quies opposita
<lb/>motui vel labori.
<lb/>Tertium similiter concedimus: quia non solum illo modo dicitur Deus quievisse
<lb/>septima die; sed ut dictum est, aliis modis.
<lb/>Ad quartum dicendum, quod motus voluntatis divinae metaphorice dicitur, non
<lb/>ex hoc quod voluntas eius finem consequatur per aliqua media, sed quia ea
<lb/>quae ab ipso sunt, in seipsum ordinat.
<lb/>Ad quintum dicendum, quod quamvis Deus ab aeterno in seipso quieverit, non
<lb/>tamen quievit a creaturis conditis in seipso; sed solum quievit sic, quando iam
<lb/>creaturae fuerant conditae.
<pb n="vol. 3, p. 746"/>
<lb/>Ad sextum dicendum, quod dies septimus nullo modo ponitur ut obiectum quietis.
<lb/>Sed vel secundum Augustinum Deus dicitur in septimo die quievisse inquantum
<lb/>quietem propriam, qua in seipso a rebus conditis quiescit, naturae angelicae
<lb/>monstravit; cuius cognitionem diem appellat: vel, secundum alios sanctos,
<lb/>dies septima significat tempus quoddam, non ita quod quies divina tempore
<lb/>mensuretur, sed quia simul cum tempore est; per quem modum verba temporalia
<lb/>de Deo dicuntur.
<lb/>Unde patet responsio ad septimum.
<lb/>Ad octavum dicendum, quod quamvis quies Dei principium non habeat, tamen
<lb/>quies creaturae a Deo, secundum quod in eo stabilitur, principium habet, sed
<lb/>non finem: quia qualitercumque creatura mutetur, nunquam in non ens simpliciter
<lb/>cedit; ut dicit Augustinus. Vel aliter dicendum, quod etiam
<lb/>ipsa quies qua Deus quiescit, quodammodo principium habet, non inquantum
<lb/>quiescit in seipso absolute, sed inquantum quiescit in seipso a rebus conditis,
<lb/>eis non egendo: quod tamen finem non habet, quia eis nunquam egebit: et ideo
<lb/>dies septima habet mane, sed non vespere.
<lb/>ARTICULUS 3
<lb/><hi rend="bold">Utrum Deus debuerit sanctificare septimum diem prae aliis.</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod diem septimum Deus prae aliis sanctificare non debuit.
<lb/>Operatio enim nobilior est otio, ut dicitur 10 Ethic.: unde non in otio, sed in
<lb/>operatione felicitas consistit. Sed sex diebus Deus operatus est, septima vero
<lb/>die ab opere cessavit. Ergo sextam diem potius quam septimam sanctificare
<lb/>debuit.
<lb/>2. Praeterea, sanctificatio et benedictio congrue bonitati respondet. Sed bonum
<lb/>est communicativum sui, ut dicit Dionysius. Cum ergo Deus in
<lb/>sex diebus bonitatem suam communicaverit, res in esse producendo, videtur
<lb/>quod eisdem sex diebus magis quam septimae sanctificatio competat.
<lb/>3. Praeterea, ut dicit Rabbi Moyses observatio sabbati
<lb/>in lege fuit instituta, ut in fide populi firmiter permaneret novitas mundi, ex qua
<lb/>facillima probatio sumitur ad ostendendum Deum esse, et omnipotentiam eius,
<lb/>et alia huiusmodi. Sed secundum apostolum Rom. 1, per ea quae facta sunt, in
<lb/>invisibilia Dei devenimus. Ergo potius sex dies in quibus creaturae factae sunt,
<lb/>sanctificari deberent, quam dies septima.
<pb n="vol. 3, p. 748"/>
<lb/>4. Praeterea, ei cui nihil decrescit in operando aliquid exterius, non est acceptior
<lb/>quies quam operatio. Sed Deo nihil decrescit in faciendo creaturas: quia
<lb/>faciendo non laborat, o ut dictum est, neque virtus eius exhauritur, quin semper
<lb/>in infinita possit; nec intellectus eius distrahitur, quin semper in sui contemplatione
<lb/>perfecte maneat. Ergo non debuit magis sanctificare diem quietis quam
<lb/>dies in quibus operatus est.
<lb/>5. Praeterea, magis indicat divinam potentiam operatio qua Deus operatur
<lb/>instituendo naturam, quam illa qua operatur in natura operante ad naturae
<lb/>propagationem. Sed in primis sex diebus Deus operatus est, naturam instituendo
<lb/>nullo mediante; in septima vero die et deinceps operatus est, naturam conservando
<lb/>et movendo in motibus naturae, et principiis. Ergo senarius dierum
<lb/>magis manifestat divinam potentiam quam dies septimus, et ita magis sanctificari
<lb/>debuit.
<lb/>SED CONTRA, sanctificatio et benedictio bonitati debetur. Sed bonum, secundum
<lb/>Philosophum in 3 Metaph., dicitur ex ratione finis. Cum igitur perfectio
<lb/>rerum quae est ex ordine ad finem debeatur diei septimo, ille dies prae aliis
<lb/>sanctificari et benedici debuit.
<lb/>Praeterea, vita contemplativa activae praefertur. Unde Luc. 10, 43: «Optimam
<lb/>partem elegit sibi Maria», per quam vita contemplativa signatur. Sed senarius
<lb/>dierum attribuitur actioni, qua Deus res produxit; septimus autem quieti divinae
<lb/>contemplationis, qua seipso Deus perfruitur. Ergo sanctificatio et benedictio
<lb/>praecipue diei septimae debetur.
<lb/><hi rend="bold">Solutio</hi>
<lb/>Respondeo dicendum, quod septimae diei duo attribuuntur; scilicet consummatio
<lb/>operum et quies opificis. Quantum vero ad primum, debetur diei septimae
<lb/>benedictio: quia secundum Gregorium
<lb/>benedictio Dei significat collationem donorum eius et multiplicationem eorumdem.
<lb/>Multiplicatio autem creaturarum praesupponit duplicem perfectionem
<lb/>rerum; unam scilicet qua universum perfectum est, ex omnibus suis partibus
<lb/>essentialibus constans; unde Philosophus in 4 Meteor. dicit, quod perfectum
<lb/>est unumquodque quando potest facere alterum quale ipsum est; et aliam, qua
<lb/>scilicet universum perfectum est ex ordine ad finem: quia multiplicatio creaturarum
<pb n="vol. 3, p. 750"/>
<lb/>per generationem est ad hoc ut divinum esse quantum possunt participent,
<lb/>ut in 2 de Generat. dicitur. Omnis etiam creaturae operatio naturalis
<lb/>ad finem ordinata est; et ideo benedictio diei septimae debetur, in qua post
<lb/>perfectionem primam universi, quae sexto die completa est, etiam in ordine ad
<lb/>finem universum perfectum est.
<lb/>Sed quantum ad secundum, quod est quies opificis, debetur diei septimae sanctificatio.
<lb/>In Sacra enim Scriptura sanctificatio interdum dicitur ex hoc quod aliquid
<lb/>ad cultum Dei dedicatur: sic enim dicitur tabernaculum sanctificari, et
<lb/>vasa eius et ministri; et ita etiam dies septimus sanctificatus est, idest ad cultum
<lb/>Dei dedicatus est; ut sicut scilicet Deus, qui res condidit, non in ipsis rebus
<lb/>conditis quasi in fine quievit, sed a rebus conditis in seipso in quo beatitudo sua
<lb/>consistit: cum non sit beatus ex hoc quod res fecerit sed quod factis non eget, in
<lb/>seipso sufficientiam habens: ita etiam et nos non in operibus eius aut in operibus
<lb/>nostris discamus quiescere sicut in fine; sed ab operibus in ipso Deo in quo
<lb/>beatitudo nostra consistit: propter hoc enim institutum est ut homo sex diebus
<lb/>laborans in operibus propriis, septimo die quiesceret, eius cultui vacans. Haec
<lb/>autem quies in Deo christianis non ad tempus, sed perpetuo indicitur, quibus
<lb/>indicitur sine intermissione orare, 1 Thessal. 5. Et ideo illa temporalis observatio
<lb/>in lege nova cessavit.
<lb/>AD OBIECTA
<lb/>Ad primum ergo dicendum, quod felicitas Dei non consistit in operatione qua
<lb/>creaturas condidit, sed in operatione qua seipso perfruitur, creaturis non
<lb/>egens; et haec operatio ad quietem septimae diei pertinet.
<lb/>Ad secundum dicendum, quod quamvis bonitas Dei manifestetur in hoc quod
<lb/>esse communicavit rebus per creationem, tamen perfectio bonitatis ostenditur
<lb/>in hoc quod rebus conditis Deus non eget, sed in seipso sufficientiam habet.
<lb/>Ad tertium dicendum, quod creaturae sunt sicut via, per quam devenitur in
<lb/>cognitionem creatoris. Perfectio autem non consistit in via, sed in termino viae.
<lb/>Unde non debet sanctificari dies in quo creaturae sunt conditae, sed dies in quo
<lb/>sicut in fine quiescit.
<lb/>Ad quartum dicendum, quod quamvis per operationem qua res in esse producit,
<lb/>nihil Deo decrescat; tamen hoc potius apud eum est quod aliis non eget, in
<lb/>seipso quiescens, quam quod alia facit; et ideo dies quietis magis benedicitur
<lb/>quam dies productionis creaturae.
<lb/>Ad quintum dicendum, quod Deus eadem virtute qua esse rebus tribuit, eas in
<lb/>esse proprio conservat. Unde non magis ostendit divinam potentiam productio
<lb/>creaturarum quam earum conservatio.
<pb n="vol. 3, p. 752"/>
<lb/><hi rend="bold">EXPOSITIO TEXTUS</hi>
<lb/>«Iumenta et reptilia et bestias». Quid sit reptile, dictum est, qu. 2, art. 2.
<lb/>Iumenta vero dicuntur quae adiutorium homini conferunt, praecipue vehendo
<lb/>ipsum ut equi vel asini et huiusmodi. Bestiae dicuntur propter crudelitatem,
<lb/>quasi vastiae, ut leones et ursi: et huiusmodi creata non fuerunt nisi potentialiter
<lb/>et materialiter, ut intelligatur tam de potentia activa, quam de materiali.
<lb/>«Quia non potuit simul ab homine dici quod a Deo simul potuit fieri». Videtur
<lb/>hoc nihil esse, quia licet non potuerit simul pronuntiare, potuit tamen dicere, ea
<lb/>quae successive narrabat, simul esse facta. Sed dicendum quod dicitur non
<lb/>potuisse dicere, non quia non simpliciter non potuit dicere simul esse facta, sed
<lb/>quia non potuit haec dicere secundum convenientiam disciplinae, ut faciliter
<lb/>quod dicebatur a rudibus caperetur, ut faciunt geometrae in descriptionibus
<lb/>figurarum lineam post lineam protrahentes, quae tamen simul figuram
<lb/>constituunt.
<lb/>«Alia translatio habet: consummavit Deus die sexto». Utraque translatio veritatem
<lb/>continet, si, ut praedictum est, completio distinguatur.
<pb n="vol. 3, p. 760"/>
<lb/><hi rend="bold">IN SECUNDUM SENTENTIARUM, DISTINCTIO 16</hi>
<lb/><hi rend="bold">DIVISIO TEXTUS</hi>
<lb/>Determinato de natura pure spirituali, idest angelica, et de natura pure corporali,
<lb/>hic tertio multipliciter prosequitur de natura composita ex spirituali et
<lb/>corporali, scilicet de homine. Dividitur ergo pars ista in partes duas: in prima
<lb/>determinat de homine quantum ad primam sui institutionem; in secunda quantum
<lb/>ad eius casum, 21 dist., ibi: «Videns ergo diabolus hominem per obedientiae
<lb/>humilitatem posse ascendere unde ipse per superbiam corruerat, invidit
<lb/>ei». Prima in duas: in prima determinat conditionis humanae principium; in
<lb/>secunda ostendit hominis conditi statum, 19 dist., ibi: «Solent plura quaeri de
<lb/>primi hominis statu». Prima in duas: in prima ostendit formationem hominis,
<lb/>secundum quod exit a sua causa et in similitudinem eius, ut ostendatur quodammodo
<lb/>esse actio univoca; in secunda determinat institutionem hominis,
<lb/>secundum quod ex suis partibus constat, 17 dist., ibi: «Hic de origine animae
<lb/>plura quaeri solent». Prima in tres: in prima ostendit hominem ad imaginem et
<lb/>similitudinem Dei institutum; in secunda ponit horum expositionem, ibi:
<lb/>«Imago autem et similitudo in hoc loco vel increata intelligitur... vel creata»; in
<lb/>tertia ostendit, secundum quam partem hominis, esse ad imaginem sibi conveniat,
<lb/>ibi: «Factus est homo secundum animam ad imaginem et similitudinem...
<lb/>totius Trinitatis». Secunda pars dividitur in tres: in prima ponit suam expositionem;
<lb/>in secunda excludit alias quorumdam expositiones, ibi: «Filius vero proprie
<lb/>imago patris dicitur»; in tertia supplet quoddam ad suam expositionem,
<lb/>quod in aliis expositionibus tangebatur, scilicet in quo imago et similitudo differant,
<lb/>ibi: «Verumtamen haec distinctio licet reprobabilis penitus non videatur...
<lb/>congruentius in ipso homine imago et similitudo Dei quaerenda est».
<lb/>«Factus est ergo homo secundum animam ad imaginem et similitudinem Dei».
<lb/>Hic ostendit, secundum quam partem in homine sit imago assignanda: et primo
<lb/>ostendit quod secundum animam; secundo ostendit quod huiusmodi indicium
<lb/>etiam in corpore ostenditur, ibi: «Sed in corpore quamdam habet proprietatem
<lb/>quae hoc indicat». Circa primum duo facit: primo ponit hominem esse ad imaginem
<lb/>Trinitatis, non solum Patris vel Filii, ut alii dicebant, et hoc secundum animam; secundo
<lb/>ostendit quomodo differenter imago secundum animam homini
<lb/>et Filio Dei conveniat, ibi: «Quocirca homo et imago et ad imaginem dicitur;
<lb/>Filius autem imago, non ad imaginem».
<pb n="vol. 3, p. 762"/>
<lb/><hi rend="bold">QUAESTIO 1</hi>
<lb/>Hic quatuor quaeruntur: 1. Utrum in aliqua creatura imago Dei inveniri possit;
<lb/>2. In quibus inveniatur; 3. Utrum in illis in quibus invenitur aequaliter inveniatur;
<lb/>4. De differentia imaginis et similitudinis.
<lb/>ARTICULUS 1
<lb/><hi rend="bold">Utrum aliqua creatura possit dici esse ad imaginem.</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod nulla creatura possit dici ad imaginem Dei esse. Cuiuscumque
<lb/>enim est aliqua imago creata, ei contingit aliquam imaginem ponere. Sed Deo
<lb/>non contingit aliquam imaginem ponere. Isai. 40, 18: «Cui similem fecistis
<lb/>Deum aut quam imaginem ponetis ei?». Ergo etc.
<lb/>2. Praeterea, proprietates unius non inveniuntur in alio. Sed imago indicat proprietatem
<lb/>Filii, ut in primo dictum est, qui increatus est. Ergo nulli creaturae
<lb/>convenit.
<lb/>3. Praeterea, in imagine importatur convenientia quaedam cum aliquo uno;
<lb/>unde dicit Hilarius, imaginem esse speciem non differentem eius
<lb/>rei ad quam imaginatur. Sed quaecumque conveniunt in aliquo uno, habent aliquid
<lb/>prius et simplicius se, sive sit convenientia analogiae, sive univocationis:
<lb/>est enim ens prius substantia et accidente, sicut animal prius homine et equo.
<lb/>Deo autem nihil est prius et simplicius. Ergo non potest esse eius imago in
<lb/>creatura.
<lb/>4. Praeterea, de ratione imaginis est aequalitas: dicit enim Hilarius,
<lb/>imaginem esse rei ad rem coaequandam. Sed nulla aequalitas potest
<lb/>esse creaturae ad Deum. Ergo nec imago eius esse potest.
<lb/>5. Item, infinite distantium non potest esse indiscretio et unio. Sed imago, ut
<lb/>dicit Hilarius, est similitudo indiscreta et unita. Ergo creatura non potest
<lb/>esse ad imaginem Dei, a quo in infinitum distat.
<lb/>CONTRA est quod habetur Genesis 1, 26: «Faciamus hominem ad imaginem et
<lb/>similitudinem nostram».
<lb/>Praeterea ad perfectionem operis exigitur ut perducatur in similitudinem agentis.
<lb/>Sed «Dei perfecta sunt opera»: deuter. 32, 4. Ergo oportet esse aliquod
<lb/>operum eius in quo ipsius imago repraesentetur.
<pb n="vol. 3, p. 764"/>
<lb/><hi rend="bold">Solutio</hi>
<lb/>Respondeo dicendum, quod, imago proprie dicitur quod ad alterius imitationem
<lb/>est: nec tamen quaelibet imitatio rationem imaginis perficit; ut si hoc sit album
<lb/>et illud album, non ex hoc dicitur eius imago: sed ad rationem imaginis exigitur
<lb/>imitatio in aliquo quod speciem exprimat et essentiam: propter quod ab Hilario
<lb/>dicitur species indifferens. Et inde est quod in corporalibus secundum
<lb/>imitationem figurae potissimum imago attenditur, quia figura est quasi certum
<lb/>signum ostendens unitatem et differentiam speciei. Haec autem imitatio potest
<lb/>esse dupliciter: aut simul quantum ad speciem et signum speciei, et sic imago
<lb/>hominis est in filio suo, qui ipsum in humana specie et figura imitatur, et haec
<lb/>est perfecta imago: aut quantum ad signum tantum, et non quantum ad veritatem
<lb/>speciei, sicut imago hominis est statua lapidea; et haec est imperfecta
<lb/>imago. Et primo modo filius est imago patris, sicut in natura communicans;
<lb/>secundo autem modo imago Dei est in creaturis; et ideo creatura potest esse
<lb/>imago Dei, licet non perfecta.
<lb/>AD OBIECTA
<lb/>Ad primum ergo dicendum, quod Propheta loquitur contra idolatras, qui Deum
<lb/>in corporalibus figuris imaginari nitebantur; et ideo non est ad propositum.
<lb/>Ad secundum dicendum, quod imago secundum perfectam rationem indicat
<lb/>proprietatem Filii; et sic creaturae non convenit, sed secundum imperfectam
<lb/>significationem, ut sic nomen imaginis a Filio in creaturas descendat, sicut a
<lb/>patre nomen paternitatis, ad Eph. 3.
<lb/>Ad tertium dicendum, quod convenientia potest esse dupliciter: aut duorum
<lb/>participantium aliquod unum: et talis convenientia non potest esse Creatoris et
<lb/>creaturae, ut obiectum est aut secundum quod unum per se est simpliciter, et
<lb/>alterum participat de similitudine eius quantum potest; ut si poneremus calorem
<lb/>esse sine materia, et ignem convenire cum eo, ex hoc quod aliquid caloris
<lb/>participaret: et talis convenientia esse potest creaturae ad Deum: quia Deus
<lb/>dicitur ens hoc modo quod est ipsum suum esse; creatura vero non est ipsum
<lb/>suum esse, sed dicitur ens, quasi esse participans; et hoc sufficit ad rationem
<lb/>imaginis.
<pb n="vol. 3, p. 766"/>
<lb/>Ad quartum dicendum, quod ad rationem imaginis non exigitur aequalitas
<lb/>aequiparantiae, cum magni hominis in parva pictura imago exprimatur; sed
<lb/>exigitur aequalitas proportionis, ut scilicet eadem sit proportio partium ad invicem
<lb/>in imagine quae est in imaginato: et talis aequalitas invenitur in anima
<lb/>respectu Dei: quia sicut ex Patre Filius, et ex utroque Spiritus Sanctus, ita ex
<lb/>mente notitia, et ex utraque amor procedit.
<lb/>Ad quintum dicendum, quod ubi est perfecta imaginis ratio, ibi est perfecta
<lb/>indiscretio et unitas, ut patet in Filio ad Patrem: creatura autem, quantum ad
<lb/>hoc quod Deum imitatur, non discernitur ab eo, sed quodammodo sibi unitur
<lb/>unitate convenientiae, quamvis semper remaneat maior differentia: et sic non
<lb/>ex toto tollitur ratio imaginis, sed solum imaginis perfectae.
<lb/>ARTICULUS 2
<lb/><hi rend="bold">Utrum imago Dei inveniatur tantum in creaturis rationalibus.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod non tantum in rationalibus creaturis imago Dei inveniatur. Ad
<lb/>rationem enim imaginis, qualis in creaturis esse potest, non exigitur perfecta
<lb/>similitudo, ut dictum est, sed sufficit imperfecta imitatio. Sed quaelibet creatura
<lb/>ex hoc esse habet quod divinam perfectionem imitatur. Ergo quaelibet creatura
<lb/>dici debet ad imaginem Dei.
<lb/>2. Praeterea, dicit Boetius in lib. de Consol. philosophiae de Deo
<lb/>loquens: «Mundum mente gerens, similique in imagine formans». Sed quaelibet
<lb/>creatura in esse prodiit ex hoc quod in mente divina per suam ideam gestabatur.
<lb/>Ergo quaelibet creatura potest dici facta ad imaginem Dei.
<lb/>3. Praeterea, ubi est expressior similitudo, ibi magis salvatur ratio imaginis.
<lb/>Sed perfectio divinae bonitatis expressius repraesentatur in toto universo quam
<lb/>in aliqua parte eius. Ergo totum universum magis debet dici ad imaginem Dei
<lb/>quam aliqua creatura rationalis.
<lb/>4. Praeterea, Dionysius ostendit similitudinem divinae bonitatis
<lb/>maxime apparere in radio solari. Sed expressio similitudinis causat imaginem.
<lb/>Ergo radius solaris debet dici esse ad imaginem Dei.
<pb n="vol. 3, p. 768"/>
<lb/>5. Praeterea, illud quod maxime exprimit proprietatem alicuius, maxime videtur
<lb/>ad ipsum convenientiam habere. Sed in fine caelest. Hierarchiae dicit
<lb/>Dionysius, quod in igne maxime ostenduntur divinae proprietates. Ergo ignis
<lb/>maxime debet dici ad imaginem Dei.
<lb/>SED CONTRA, ex hoc anima dicitur imago Dei quia eius capax est, ut Augustinus
<lb/>dicit. Sed sola creatura rationalis est capax Dei. Ergo ipsa sola
<lb/>est ad imaginem Dei.
<lb/>Praeterea, quanto aliqua creatura est perfectior, tanto est Deo similior. Sed
<lb/>inter alias creaturas rationalis natura altissimum gradum tenet. In ipsa ergo
<lb/>praecipue imago Dei invenitur.
<lb/><hi rend="bold">Solutio</hi>
<lb/>Respondeo dicendum, quod, ut dictum est, illa imitatio rationem imaginis constituit
<lb/>quae est in aliquo ad speciem pertinente. Ex primo autem et communi
<lb/>nihil sortitur speciem, sed ex ultimo et proprio, sicut est differentia constitutiva.
<lb/>Consideratis autem divinae bonitatis processibus in creaturis, quibus naturae
<lb/>creatae constituuntur in similitudinem naturae increatae, ultima invenitur intellectualis
<lb/>dignitatis participatio, et quae omnes alias praesupponat: et ideo
<lb/>intellectualis natura attingit ad imitationem divinam, in qua quodammodo consistit
<lb/>species naturae eius; et inde est quod in eadem operatione ponimus ultimam
<lb/>felicitatem intellectualis creaturae, in qua est felicitas Dei, scilicet in contemplatione
<lb/>intellectiva; et ideo sola intellectualis creatura rationabiliter ad
<lb/>imaginem Dei dicitur esse.
<lb/>AD OBIECTA
<lb/>Ad primum ergo dicendum, quod quamvis quaelibet creatura aliquid participet
<lb/>de ratione similitudinis divinae, non tamen potest dici eius imago ratione
<lb/>praedicta.
<lb/>Ad secundum dicendum, quod similitudo operis potest dici ad operantem dupliciter;
<lb/>aut quantum ad id quod habet in natura sua, sicut homo generat hominem;
<lb/>aut quantum ad id quod habet in intellectu suo, sicut artificiatum ab artifice
<lb/>in similitudinem artis suae procedit. Utroque modo procedit creatura a Deo
<lb/>in similitudinem eius. Primo modo, quia ab ente sunt entia, et a vivo viventia.
<lb/>Secundo modo, quia procedunt a rationibus idealibus. Cum ergo unaquaeque
<lb/>res pertingat ad perfectam imitationem eius quod est in intellectu divino, quia
<lb/>talis est qualem eam esse disposuit; ideo quantum ad hunc modum similitudinis
<lb/>quaelibet creatura potest dici imago ideae in mente divina existentis; unde dicit
<lb/>Boetius quod formae quae sunt in materia, possunt dici imagines, eo
<pb n="vol. 3, p. 770"/>
<lb/>quod ab his formis venerunt quae sine materia sunt: sed quantum ad alium
<lb/>modum sola intellectualis natura pertingit ad ultimum gradum imitationis, ut
<lb/>dictum est, et ideo ipsa sola dicitur imago Dei.
<lb/>Ad tertium dicendum, quod similitudo divinae bonitatis, quantum ad nobilissimas
<lb/>participationes ipsius, non resultat in universo nisi ratione nobilissimarum partium
<lb/>eius, quae sunt intellectuales naturae: nec per se de toto potest dici, et
<lb/>primo, quod non convenit sibi ratione omnium partium, ut in 6 Physic. dicitur frequenter:
<lb/>et ideo universum non potest dici imago Dei, sed intellectualis natura.
<lb/>Ad quartum dicendum, quod similitudo radii solaris ad divinam bonitatem tota
<lb/>attenditur quantum ad causalitatem, et non quantum ad dignitatem naturae,
<lb/>quae rationem imaginis perficit.
<lb/>Ad quintum dicendum, quod proprietates divinae ostenduntur in creaturis dupliciter:
<lb/>vel secundum similitudinem analogiae, sicut vita, sapientia, et huiusmodi,
<lb/>quae analogice Deo et creaturis conveniunt; et sic divinae proprietates praecipue
<lb/>ostenduntur in rationali natura; vel secundum similitudinem proportionis,
<lb/>secundum quod spirituales proprietates corporalibus metaphorice designantur;
<lb/>et hoc modo in igne ostenduntur proprietates divinae, ut in 1 lib., dist. 33, dictum
<lb/>est. Sed haec similitudo non facit rationem imaginis; unde Dionysius vocat
<lb/>eam dissimilem similitudinem.
<lb/>ARTICULUS 3
<lb/><hi rend="bold">Utrum imago Dei magis reperiatur in Angelis</hi>
<lb/><hi rend="bold">quam in hominibus.</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod imago non magis in Angelis quam in hominibus inveniatur. Ea
<lb/>enim quae sequuntur naturam, aequaliter inveniuntur in omnibus habentibus
<lb/>naturam illam, ut risibile in hominibus. Sed esse ad imaginem Dei, consequitur
<lb/>intellectualem naturam. Ergo in omnibus habentibus intellectum est aequaliter.
<lb/>2. Praeterea, secundum Augustinum, eo ipso est anima imago
<lb/>Dei quod capax eius esse potest. Sed non magis capax Dei est Angelus quam
<lb/>homo, cum in fruitione divinitatis homines Angelis aequentur. Ergo esse ad
<lb/>imaginem non magis Angelis quam hominibus convenit.
<lb/>3. Praeterea, ut dicit Augustinus, inter mentem
<lb/>nostram et Deum nihil est medium. Sed quod magis imitatur Deum, cadit
<lb/>medium inter ipsum et id quod minus imitatur ipsum. Ergo Angelus non magis
<lb/>est ad imaginem Dei quam mens humana.
<pb n="vol. 3, p. 772"/>
<lb/>4. Praeterea, ad Hebr. 2 dicit Glossa, quod natura mentis humanae quam
<lb/>Christus assumpsit, nihil post Deum est melius. Sed Christus assumpsit mentem
<lb/>eiusdem naturae cum nostris mentibus. Cum ergo unumquodque tanto sit
<lb/>melius quanto expressiori imagine Deum imitatur; videtur quod esse ad imaginem
<lb/>non magis Angelis quam hominibus conveniat.
<lb/>5. Praeterea, de beata virgine dicit Hieronymus quod
<lb/>«exaltata est super choros Angelorum ad caelestia regna». Sed hoc non posset
<lb/>esse, si ipsa esset minus ad imaginem Dei quam Angeli. Ergo cum ipsa vere et
<lb/>pure naturam humanam habeat, videtur quod imago non plus in Angelis quam
<lb/>in hominibus inveniatur.
<lb/>SED CONTRA est quod dicit Gregorius quod Angelus dicitur
<lb/>signaculum similitudinis, quia in eo divinae imaginis similitudo magis insinuatur
<lb/>expressa. Sed secundum hoc aliquid dicitur esse magis ad imaginem, secundum
<lb/>quod expressius imago Dei in ipso relucet. Ergo Angeli sunt magis ad imaginem
<lb/>Dei quam homo.
<lb/>Similiter etiam videtur quod sit vir magis quam mulier per id quod 1 Corinth. 11,
<lb/>quidam gradus inter virum et mulierem constituitur, dum dicitur vir imago Dei,
<lb/>et mulier imago viri: et ita non in omnibus habentibus imaginem imago aequaliter
<lb/>invenitur.
<lb/><hi rend="bold">Solutio</hi>
<lb/>Respondeo dicendum, quod de imagine possumus loqui dupliciter: aut quantum
<lb/>ad id in quo proprie consistit imaginis ratio; aut quantum ad id quod secundario
<lb/>assignatur similitudo imaginis: proprie enim et principaliter imago intellectualem
<lb/>naturam consequitur; unde oportet quod ubi intellectualis natura perfectius
<lb/>invenitur, etiam ibi sit imago expressior: et sic cum natura intellectualis
<lb/>multo sit dignior in Angelis quam in homine, eo quod propter obumbrationem
<lb/>intellectualis luminis homo rationalis dicitur, cum ratio sit quidam intellectus
<lb/>obumbratus; oportet quod in Angelis sit expressior Dei imago quam in anima,
<lb/>et in Angelis superioribus quam in inferioribus, et in viro quam in muliere:
<lb/>quamvis illa diversitas sit minor quam prima, quia non sequitur diversitatem
<lb/>naturae secundum speciem. Assignatur etiam imago Dei in homine, sed non ita
<lb/>proprie, quantum ad aliquas proprietates consequentes, sicut quod homo dominatur
<lb/>inferioribus creaturis (sicut etiam Deus in toto universo), et est quodammodo
<lb/>finis earum: et hoc innuitur Gen. 1, 26, ubi post id quod dictum est:
<pb n="vol. 3, p. 774"/>
<lb/>«Faciamus hominem ad imaginem et similitudinem nostram», subiungitur: «Ut
<lb/>praesit piscibus maris, et volatilibus caeli, et bestiis universaeque terrae, omnique
<lb/>reptili quod movetur in terra». Et similiter sicut Deus est totus in qualibet
<lb/>parte universi, ita anima in qualibet parte corporis; et secundum hoc et huiusmodi
<lb/>alia nihil prohibet hominem magis ad imaginem Dei esse quam Angelum.
<lb/>Sed hoc est secundum quid, et non simpliciter: quia iudicium similitudinis vel
<lb/>diversitatis quod sumitur ab essentialibus rei, est multo firmius.
<lb/>AD OBIECTA
<lb/>Ad primum ergo dicendum, quod ea quae consequuntur naturam, aequaliter
<lb/>inveniuntur in omnibus habentibus naturam illam aequaliter. Natura autem
<lb/>intellectualis non aequaliter invenitur in Angelis et in hominibus; sed in Angelis
<lb/>multo nobilior.
<lb/>Ad secundum dicendum, quod imago invenitur in homine et in Angelo quantum
<lb/>ad naturalia sua, non quantum ad habitum gratiae vel gloriae. Consideratis
<lb/>autem naturalibus Angeli et hominis, magis est capax divinae cognitionis
<lb/>Angelus quam homo; et quod homo ad aequalitatem Angelorum perducitur in
<lb/>divina fruitione, est gratiae, et non naturae: et ideo obiectio non procedit.
<lb/>Ad tertium dicendum, quod inter mentem nostram et Deum nihil est medium
<lb/>quasi obiectum beatitudinis, sed immediate in Deum nostra mens tendit, a quo
<lb/>etiam immediate per gratiam vivificatur; et tamen est aliquid medium quantum
<lb/>ad gradum naturae, scilicet angelica natura, ut patet ex Dionysio;
<lb/>Augustinus etiam dicit, Angelum prope Deum factum, et
<lb/>materiam prope nihil. Et ideo obiectio nulla est.
<lb/>Ad quartum dicendum, quod natura humana quam Christus assumpsit, est
<lb/>multo nobilior quam quaelibet creatura; sed hoc habet ex unione divinitatis, et
<lb/>non ex principiis essentialibus; et ideo non sequitur similis ratio de mentibus
<lb/>humanis non unitis. Assumpsit enim Dei Filius humanam naturam, ut
<lb/>Damascenus dicit, in atomo, idest in individuo, et non in specie; et sic
<lb/>etiam natura mentis humanae in Glossa praedicta accipitur.
<lb/>Ad quintum dicendum, quod exaltatio beatae virginis super choros Angelorum
<lb/>non fuit naturae sed gratiae; et ideo per hoc nihil probatur.
<pb n="vol. 3, p. 776"/>
<lb/>ARTICULUS 4
<lb/><hi rend="bold">Utrum imago et similitudo</hi>
<lb/><hi rend="bold">convenienter distinguantur in littera.</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod inconvenienter imago et similitudo in littera distinguantur. Illud
<lb/>enim quod ponitur in definitione alicuius ut genus, non distinguitur ab ipso,
<lb/>sicut animal ab homine. Sed secundum Hilarium:
<lb/>«Imago est rei ad rem coaequandam imaginata et indiscreta similitudo». Ergo
<lb/>imago et similitudo distingui non debent.
<lb/>2. Praeterea, secundum quorumdam opinionem homo in gratuitis creatus non
<lb/>est. Sed innocentia et iustitia ad gratiam pertinent. Ergo inconvenienter similitudo,
<lb/>in qua homo factus est, per iustitiam et innocentiam exponitur in littera.
<lb/>3. Praeterea, cognitio et amor nominant actum vel passionem. Sed actus et passio
<lb/>non semper remanent in animo. Cum ergo imago semper maneat, videtur
<lb/>quod inconvenienter imago secundum dilectionem vel cognitionem assignetur.
<lb/>4. Praeterea, amor ad voluntatem pertinet. Voluntas autem est pars imaginis.
<lb/>Ergo inconvenienter distinguitur similitudo ab imagine per hoc quod similitudo
<lb/>in amore virtutis consistit.
<lb/>5. Praeterea, voluntas ad cognitionem non pertinet, et tamen pars imaginis ab
<lb/>Augustino ponitur. Ergo videtur quod inconvenienter dicatur
<lb/>imago ad cognitionem veritatis pertinere.
<lb/>6. Praeterea, natura intellectualis ad essentiam animae pertinet. Sed naturam
<lb/>intellectualem sequitur imago, ut dictum est. Ergo videtur inconvenienter dici,
<lb/>quod similitudo ad essentiam pertineat, imago vero ad alia quae sunt in anima.
<lb/><hi rend="bold">Solutio</hi>
<lb/>Respondeo dicendum, quod in ratione imaginis includitur similitudo, et non e
<lb/>converso; unde si similitudo contra imaginem distinguatur, oportet specialiter
<lb/>sumi similitudinem quae deficit a ratione imaginis: sicut proprium condividitur
<lb/>definitioni, non secundum nomen commune quod de definitione praedicatur, sed
<lb/>secundum illam rationem determinate acceptam qua deficit a perfectione definitionis.
<lb/>Cum ergo imago importet imitationem in his quae pertinent ad speciem
<pb n="vol. 3, p. 778"/>
<lb/>demonstrandam, oportet quod similitudo accipiatur in eo quod deficit a
<lb/>demonstratione specialis naturae. Hoc autem contingit dupliciter: aut quia est
<lb/>prius et communius quam sit natura speciei, sicut proprietates consequentes
<lb/>naturam generis: aut quia est posterius his quae speciem demonstrant, ut accidentia
<lb/>consequentia principia individui. Si ergo accipiatur defectus primo
<lb/>modo, sic est ultima distinctio quae in littera assignatur: secundum hoc enim
<lb/>dicitur similitudo secundum convenientiam in illis quae consequuntur essentiam,
<lb/>inquantum est essentia, et non inquantum est intellectualis, ut incorruptibile
<lb/>et indivisibile et huiusmodi; imago autem attenditur secundum ea quae
<lb/>proprie intellectualem naturam consequuntur. Si autem attendatur defectus ex
<lb/>hoc quod est posterius, hoc est dupliciter: quia aut hoc est secundum ordinem
<lb/>potentiae naturalis ad potentiam: et sic primum demonstrans naturam intellectualem
<lb/>est potentia cognoscitiva et actus eius, et posterius erit voluntas et actus
<lb/>eius, quae consequitur apprehensionem cognoscitivae virtutis; et sic erit secunda
<lb/>distinctio, quia imago pertinebit ad cognitionem veritatis, quae est primum
<lb/>demonstrans naturam intellectualem, similitudo autem ad amorem virtutis: aut
<lb/>secundum ordinem potentiae ad habitum; et sic erit prima distinctio, secundum
<lb/>quod imago pertinet ad potentias, scilicet memoriam, intelligentiam, et voluntatem;
<lb/>similitudo vero ad habitus consequentes, scilicet innocentiam, et iustitiam.
<lb/>AD OBIECTA
<lb/>Ad primum ergo dicendum, quod similitudo communiter sumpta, non dividitur
<lb/>contra imaginem; sed similitudo deficiens a ratione imaginis, sicut proprium
<lb/>contra definitionem.
<lb/>Ad secundum dicendum, quod etiam si ponatur homo non creatus in habitibus
<lb/>gratuitis, constat tamen eum esse creatum in habitibus naturalibus integris et
<lb/>perfectis: et quantum ad hoc similitudo attenderetur.
<lb/>Ad tertium dicendum, quod potentiae innotescunt per actus et passiones: et
<lb/>ideo per cognitionem et amorem debet intelligi potentia cognoscitiva et amativa,
<lb/>quae est voluntas.
<lb/>Ad quartum dicendum, quod ratio illa non valet, quia procedit ex diversis
<lb/>distinctionibus: nec est inconveniens ut secundum unam distinctionem aliquid
<lb/>pertineat ad imaginem, et secundum aliam pertineat ad similitudinem: quia in
<lb/>una comparatione potest aliquid accipi ut prius aliquo, quod in alia accipitur
<lb/>ut posterius respectu alterius: secundum quem modum possunt comparari
<lb/>potentiae intellectivae naturae ad habitus, quibus inveniuntur priores, vel una
<lb/>ad alteram, et sic est una prior altera. Et ita sicut aliquid est prius et posterius
<lb/>in aliqua comparatione diversimode acceptum: ita etiam potest ad imaginem et
<lb/>similitudinem pertinere ratione praedicta.
<pb n="vol. 3, p. 780"/>
<lb/>Et similiter dicendum est ad quintum.
<lb/>Ad sextum dicendum, quod intellectualitas, quamvis pertineat ad essentiam naturae
<lb/>intellectualis, non tamen est de ratione essentiae inquantum essentia: et ideo
<lb/>non pertinet ad similitudinem, quae assignatur secundum communes differentias
<lb/>entis, scilicet simplex et compositum, corruptibile et incorruptibile, et huiusmodi.
<lb/><hi rend="bold">EXPOSITIO TEXTUS</hi>
<lb/>«Quare creatus sit homo», idest causa finalis hominis, et «qualiter institutus»,
<lb/>quia ex anima et corpore: haec duo in prima distinctione huius libri dicta sunt:
<lb/>«et qualiter et quomodo factus», hic incipit prosequi: «deinde qualiter sit
<lb/>lapsus»: hoc prosequitur 21 distinctione, et deinceps: «postremo qualiter et per
<lb/>quam sit reparatus»; hoc in 3 lib. et in 4.
<lb/>«Quae in mente rationali naturaliter sunt». Hoc potest intelligi etiam de habitibus
<lb/>gratuitis, ad quos anima naturaliter est ordinata, non quod per principia
<lb/>naturae causentur; vel potest intelligi de habitibus innatis, sicut Philosophus in
<lb/>6 Ethicor. ponit etiam quasdam virtutes naturales. Imago ergo pertinet ad
<lb/>formam, scilicet specialem; similitudo ad naturam, scilicet communem: et hoc
<lb/>secundum ultimam distinctionem quam posuit.
<lb/>«Quocirca homo et imago est, et ad imaginem». Ratio huius est, quia haec
<lb/>praepositio ad notat distantiam: quia, ut dicit Augustinus, Filius est imago
<lb/>patris nulla ex parte ei dissimilis: ideo ita dicitur imago quod non ad imaginem:
<lb/>homo autem, quia ipse Deum imitatur in natura intellectuali, et a perfecta
<lb/>imitatione Filii distat, in quam tamen tendit ut potest; ideo imago dicitur, et ad
<lb/>imaginem.
<pb n="vol. 3, p. 790"/>
<lb/><hi rend="bold">IN SECUNDUM SENTENTIARUM, DISTINCTIO 17</hi>
<lb/><hi rend="bold">DIVISIO TEXTUS</hi>
<lb/>Ostenso quod homo prodiit a Deo in similitudinem eius, sicut a causa quodammodo
<lb/>univoca, hic determinat productionem hominis in se, secundum quod ex
<lb/>suis partibus constat; et dividitur haec pars in duas: in prima determinat productionem
<lb/>viri; in secunda productionem feminae, 18 dist. Ibi: «In eodem quoque
<lb/>Paradiso mulierem formavit Deus de substantia viri». Prima in duas: in
<lb/>prima determinat constitutionem hominis; in secunda determinat locum qui sibi
<lb/>constituto in esse assignatus est, sicut etiam in naturalibus rei generatae debetur
<lb/>aliquis locus, ibi: «Hominem autem ita formatum tulit Deus, ut Scriptura
<lb/>docet, et posuit in paradiso voluptatis». Prima in duas: in prima determinat
<lb/>productionem hominis ex parte animae; in secunda ex parte corporis, ibi:
<lb/>«Solet quaeri, utrum Deus hominem repente in virili aetate fecerit». Circa primum
<lb/>tria facit: primo determinat animae productionem a Deo; secundo excludit
<lb/>circa hoc quorumdam errores; unum ex parte creantis, ibi: «Non ergo carnaliter
<lb/>putemus Deum corporis manibus formasse corpus»; alterum ex parte
<lb/>creati, ibi: «Putaverunt enim quidam haeretici, Deum de sua substantia animam
<lb/>creasse». Tertio determinat quamdam dubitationem, ibi: «Sed utrum in
<lb/>corpore an extra corpus, etiam inter doctores scrupulosa quaestio est».
<lb/>«Hominem autem ita formatum tulit Deus, ut Scriptura docet, et posuit in paradiso
<lb/>voluptatis». Hic determinat locum qui homini creato est assignatus, scilicet
<lb/>Paradisum, et dividitur in duas partes: in prima describit paradisum; in
<lb/>secunda ligna paradisi, ibi: «In hoc autem paradiso erant ligna diversi
<lb/>generis».
<pb n="vol. 3, p. 792"/>
<lb/><hi rend="bold">QUAESTIO 1</hi>
<lb/>Hic duo quaeruntur. Primo de creatione eius ex parte animae. Secundo de formatione
<lb/>eius ex parte corporis. Circa primum quaeruntur tria: 1. Utrum anima
<lb/>humana sit de essentia divina; 2. Si non, utrum sit de aliqua materia creata;
<lb/>3. Utrum anima extra corpus creata sit.
<lb/>ARTICULUS 1
<lb/><hi rend="bold">Utrum anima humana sit de essentia divina.</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod anima sit de essentia divina, per id quod habetur Genes. 2, 7:
<lb/>«Inspiravit in faciem eius spiraculum vitae». Sed illud quod inspirat aliquid,
<lb/>flatum de se emittit. Ergo anima est de essentia Dei.
<lb/>2. Praeterea, dicitur Act. 17, 28: «Nos enim genus Dei sumus». Hoc autem non
<lb/>convenit homini nisi secundum animam, qua ab aliis sensibilibus secernitur.
<lb/>Ergo videtur quod anima sit de substantia naturae divinae.
<lb/>3. Praeterea, cum naturalis operatio consequatur naturam, oportet ea quae in
<lb/>operatione conveniunt, in natura vel essentia convenire. Sed anima rationalis
<lb/>convenit in operatione intellectus cum Deo, ut Philosophus in 10 Ethic.
<lb/>dicit. Ergo communicat cum ipso in essentia.
<lb/>4. Praeterea, omne quod intelligitur, intelligitur per similitudinem vel identitatem;
<lb/>oportet enim quod intellectus in actu sit intellectum in actu, quod non contingit,
<lb/>nisi vel quia sunt idem per essentiam, sicut Deus seipsum intelligit, vel
<lb/>quia similitudo intellecti recipitur in intelligente ut perfectio eius. Sed intellectus
<lb/>noster intelligit Deum, et similiter materiam primam. Ergo vel per similitudinem,
<lb/>vel per identitatem. Sed hoc non potest esse per similitudinem abstractam
<lb/>ab eis, quia a simplicissimo nihil potest abstrahi. Ergo oportet quod intelligat
<lb/>ipsa per identitatem; et sic est idem per essentiam Deus et materia prima et
<lb/>anima intellectiva.
<lb/>5. Praeterea, quaecumque sunt et nullo modo differunt, sunt penitus idem. Sed
<lb/>intellectus et materia prima et Deus sunt, et nullo modo differunt. Ergo sunt
<lb/>penitus idem. Probatio mediae quantum ad secundam partem: quia prima constat.
<pb n="vol. 3, p. 794"/>
<lb/>Quaecumque differunt, aliqua differentia differunt; sed omne quod differt
<lb/>ab altero aliqua differentia, est compositum ex differentia et quodam alio. Cum
<lb/>ergo praedicta tria sint penitus simplicia, videtur, quod nullo modo differant.
<lb/>6. Praeterea, illud quod participatur ab esse cuiuslibet rei, est de essentia
<lb/>cuiuslibet rei. Sed, sicut dicit Dionysius, participatione
<lb/>divinae bonitatis anima et omnes aliae res sunt et bonae sunt. Ergo videtur
<lb/>quod divina bonitas sit essentia cuiuslibet animae et cuiuslibet rei. Sed divina
<lb/>bonitas est sua essentia. Ergo essentia divina est ipsa essentia animae,
<lb/>vel aliquid eius.
<lb/>SED CONTRA, illud quod est in se tantum actus, non est possibile ad speciem
<lb/>alteram, vel ad esse aliud. Sed essentia divina est actus purus, cui nulla potentia
<lb/>permiscetur. Ergo non est possibilis ad hoc ut transformetur in naturam animae
<lb/>vel alicuius alterius, vel additionem aliquam recipiat.
<lb/>Praeterea, ei quod est actus purus, non admiscetur aliqua privatio:
<lb/>quia privatio est eius quod est natum haberi, et nondum habetur. Sed animae adiunguntur
<lb/>multi defectus vel privationes, ut ignorantia, malitia, et huiusmodi. Ergo anima
<lb/>non est de essentia divina.
<lb/><hi rend="bold">Solutio</hi>
<lb/>Respondeo dicendum, quod quorumdam antiquorum philosophorum error fuit,
<lb/>quod Deus esset de essentia omnium rerum: ponebant enim omnia esse unum
<lb/>simpliciter, et non differre, nisi forte secundum sensum vel aestimationem, ut
<lb/>Parmenides dixit: et illos etiam antiquos philosophos secuti sunt quidam
<lb/>moderni; ut David de dinando. Divisit enim res in partes tres, in corpora, animas,
<lb/>et substantias aeternas separatas; et primum indivisibile, ex quo constituuntur
<lb/>corpora, dixit «yle»; primum autem indivisibile, ex quo constituuntur
<lb/>animae, dixit «noym», vel mentem; primum autem indivisibile in substantiis
<lb/>aeternis dixit «Deum»; et haec tria esse unum et idem: ex quo iterum consequitur
<lb/>esse omnia per essentiam unum. Verumtamen haec positio et sensui contradicit,
<lb/>et a philosophis sufficienter improbata est.
<lb/>Alii vero minus errantes dixerunt, Deum esse, non quidem essentiam omnium,
<lb/>sed substantiarum intellectivarum, considerantes similitudinem operationis, et
<lb/>dignitatem intellectus, et immaterialitatem eius: qui error ortum habere potuit
<lb/>ex opinione Anaxagorae, qui posuit intellectum moventem omnia: et fulcimentum
<lb/>habere potuit ex auctoritate Genesis 1 inducta, male intellecta. Sed hoc
<lb/>etiam fidei contrariatur, et philosophorum dictis, qui substantias intellectuales
<lb/>in diversis ordinibus constituunt, et intellectum humanum ultimum in ordine
<pb n="vol. 3, p. 796"/>
<lb/>omnium intellectualium, inter quos primum ponunt intellectum divinum: et
<lb/>hunc quidem esse omnino immobilem, et fides tenet, et ratio demonstrat; anima
<lb/>autem humana aliquo modo variabilis est, scilicet secundum virtutem et vitium,
<lb/>et scientiam et ignorantiam.
<lb/>Horum autem omnium errorum et similium unum videtur esse principium et
<lb/>fundamentum, quo destructo, nihil probabilitatis remanet. Plures enim antiquorum
<lb/>ex intentionibus intellectis iudicium rerum naturalium sumere volunt: unde
<lb/>quaecumque inveniuntur convenire in aliqua intentione intellecta, voluerunt
<lb/>quod communicarent in una re: et inde ortus est error Parmenidis et Melissi,
<lb/>qui videntes ens praedicari de omnibus, locuti sunt de ente sicut de una quadam
<lb/>re, ostendentes ens esse unum et non multa, ut eorum rationes indicant in
<lb/>1 Physicor. recitatae. Ex hoc etiam secuta est opinio Pythagorae et Platonis,
<lb/>ponentium mathematica et intelligibilia principia sensibilium: ut quia numerus
<lb/>invenitur in his et illis, quae communicant in numero, sint etiam in quadam
<lb/>essentia unum; et similiter quia Socrates et Plato sunt homo, quod sit unus
<lb/>homo per essentiam, qui de omnibus praedicatur. Ex hoc etiam procedunt plures
<lb/>rationes Avicebronis in libro fontis vitae, qui semper unitatem materiae
<lb/>venatur ex aequali communitate praedicationis. Ex hoc etiam derivatur opinio
<lb/>quae dicit, unam essentiam generis esse in omnibus speciebus re, non tantum
<lb/>secundum rationem. Sed hoc fundamentum est valde debile: non enim oportet,
<lb/>si hoc est homo et illud homo, quod eadem sit humanitas numero utriusque,
<lb/>sicut in duobus albis non est eadem albedo numero; sed quod hoc similetur illi
<lb/>in hoc quod habet humanitatem sicut illud: unde intellectus accipiens humanitatem
<lb/>non secundum quod est huius, sed ut est humanitas, format intentionem
<lb/>communem omnibus: et ita etiam non est necessarium quod si in anima est
<lb/>natura intellectualis et in Deo, quod sit eadem intellectualitas utriusque per
<lb/>essentiam, per quam eamdem essentiam utrumque dicatur ens.
<lb/>AD OBIECTA
<lb/>Ad primum ergo dicendum, quod, sicut Augustinus dicit, illa
<lb/>auctoritas non cogit ponere animam de substantia Dei esse. Primo, quia hoc
<lb/>quod homo flando emittit, est de aere exteriori quem respirando attraxit, non de
<lb/>substantia eius. Secundo, quia etsi esset de substantia sufflantis, nullo modo
<lb/>esset de substantia animae, etsi etiam poneretur de substantia corporis. Deus
<lb/>autem hoc modo se habet ad totum universum regendo ipsum, sicut anima ad
<lb/>corpus; unde non sequitur animam hominis esse de substantia Dei. Tertio, quia
<pb n="vol. 3, p. 798"/>
<lb/>anima tantummodo corpori dominatur, unde flatum non nisi de corpore facere
<lb/>potest; Deus autem est supra omnem naturam; unde non oportet ut de corporalibus
<lb/>elementis animam faciat; sed de nihilo eam creat immensitate potestatis
<lb/>suae; unde figurative dicitur flare, quasi flatum faceret. Isaiae 57, 16: «Omnem
<lb/>flatum ego feci».
<lb/>Ad secundum dicendum, quod dicimur nos esse genus Dei quantum ad animam,
<lb/>non ita quod anima sit de divina essentia, sed quia participat naturam intellectualem
<lb/>quae etiam in Deo est; secundum quod etiam dicitur ad imaginem Dei.
<lb/>Ad tertium dicendum, quod cum anima non habeat eamdem operationem numero
<lb/>quam Deus habet, sed similem, non sequitur quod habeat eamdem naturam, sed
<lb/>similem: nec ex tali similitudine unitas essentiae concludi potest, ut dictum est.
<lb/>Ad quartum dicendum, quod intellectus creatus intelligit Deum non per identitatem
<lb/>naturae, sed per unionem ad ipsum, quae est vel per aliquam similitudinem non
<lb/>quidem abstractam, sed effluxam a Deo in intellectum; et hunc modum intelligendi
<lb/>vocat Avicenna, per impressionem, dicens, intelligentias in nobis
<lb/>esse ex hoc quod impressiones earum in nobis sunt: vel per unionem ad ipsam
<lb/>essentiam lucis increatae, sicut erit in patria. Materia autem prima cognoscibilis
<lb/>est, non per aliquam speciem ab ipsa receptam, sed per analogiam ad formam,
<lb/>ut dicitur in 1 Phys.; et ideo est de illis quae suo defectu perfecte intelligi
<lb/>non valent, ut dicit Boetius in lib. De duabus naturis.
<lb/>Ad quintum dicendum, quod secundum Philosophum in 10 Metaph.,
<lb/>non est idem esse diversum et esse differens: quia differens ad aliquid dicitur
<lb/>(unde oportet omne differens, proprie loquendo, aliquo differre); diversum
<lb/>autem absolute dicitur; unde quae diversa sunt, non oportet aliquo diversa
<lb/>esse, sed seipsis: si enim oporteret omnia diversa in aliquo differre, in infinitum
<lb/>abiretur; et ideo oportet devenire ad prima simplicia, quae seipsis diversa sunt,
<lb/>ut patet in differentiis, quibus species distinguuntur. Si ergo differens stricte
<lb/>sumatur secundum praedictam acceptionem, sic prima propositio falsa est, eo
<lb/>quod aliqua non differunt quae diversa sunt. Idem autem non differenti sed
<lb/>diverso opponitur. Si autem sumatur differens large pro diverso et differenti, sic
<lb/>prima propositio vera est, sed media est falsa, ut ex praedictis patet.
<lb/>Ad sextum dicendum, quod creaturae non dicuntur divinam bonitatem participare
<lb/>quasi partem essentiae suae, sed quia similitudine divinae bonitatis in esse
<lb/>constituuntur, secundum quam non perfecte divinam bonitatem imitantur, sed ex
<lb/>parte.
<pb n="vol. 3, p. 800"/>
<lb/>ARTICULUS 2
<lb/><hi rend="bold">Utrum anima humana sit constituta ex aliqua materia.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod anima ex aliqua materia constituta sit. Omne enim quod est
<lb/>hoc aliquid in natura, est compositum ex materia, ut in 2 de Anima
<lb/>patet. Sed anima rationalis est huiusmodi: quia est per se sine corpore existens,
<lb/>ab alia anima eiusdem speciei numero distincta. Ergo etc..
<lb/>2. Praeterea, in quocumque inveniuntur proprietates materiae, oportet materiam
<lb/>inveniri, cum proprietates rei a re non separentur. Sed in anima inveniuntur
<lb/>quaedam proprietates materiae, ut subiici, recipere, pati, et huiusmodi.
<lb/>Ergo videtur quod sit ex materia composita.
<lb/>3. Praeterea, secundum Philosophum in 2 Metaph., necesse est imaginari materiam
<lb/>in re mota. Sed animae mutabilitas ostenditur ex hoc quod vitiis et fallaciis
<lb/>deformis redditur; formatur autem virtutibus veritatisque doctrina, secundum
<lb/>Augustinum. Ergo in anima est materia.
<lb/>4. Praeterea, secundum Philosophum, in 8 Metaph., nullius agentis
<lb/>actio terminatur nisi ad compositum. Sed actio creantis Dei terminatur ad animam,
<lb/>quam in esse producit. Ergo est ex materia et forma composita.
<lb/>5. Praeterea, nihil vivit seipso nisi Deus. Sed anima non tantum vivificat corpus,
<lb/>sed etiam vivit. Ergo seipsa non vivit, sed aliquo sui. Sed omne illud in quo
<lb/>est principium vitae et recipiens vitam, est ex materia et forma compositum.
<lb/>Ergo etc..
<lb/>6. Praeterea, in omni creato differt quod operatur et quo operatur: quia solum
<lb/>primo agenti convenit per essentiam agere; aliis autem per participationem alicuius
<lb/>quod ad essentiam additur. Sed anima habet operationes proprias, et sic
<lb/>illis operationibus ipsa est operans. Ergo non est quo operatur: et sic non videtur
<lb/>esse forma simplex, sed materiam habens: quia forma est principium quo
<lb/>operatio producitur.
<lb/>SED CONTRA, quanto aliquid est propinquius uni primo et simplici, tanto magis
<lb/>est unum et simplex, ut in libr. de Causis dicitur. Sed inter formas
<lb/>naturales anima Deo est propinquior. Ergo cum aliae formae sint simplices,
<lb/>multo fortius anima.
<lb/>Praeterea, formae substantialis non est forma substantialis, sicut nec qualitatis
<lb/>qualitas. Sed omne quod habet materiam, habet etiam substantialem formam
<lb/>dantem esse materiae. Cum ergo anima sit forma substantialis, videtur quod ex
<lb/>materia composita non sit.
<pb n="vol. 3, p. 802"/>
<lb/>Praeterea, Augustinus, deducendo per singula, ostendit animam ex materia
<lb/>non esse factam. Non enim potest facta fuisse ex materia spirituali rationali.
<lb/>Quia si natura rationalis ex qua fit, beata fuisset, non in peius immutata esset,
<lb/>quia materia, cum formatur a Deo, in melius formatur. Si vero misera fuit, oportet
<lb/>quod praecesserit culpa; quod est contra apostolum, Roman. 9, 12: «Cum
<lb/>nondum aliquid boni egissent aut mali» etc. Si autem nec beata nec misera,
<lb/>tunc usum rationis nondum habebat, sicut in pueritia contingit, et sic otiosa
<lb/>erat. Similiter nec ex materia spirituali irrationali: quia hoc esset propinquum
<lb/>opinioni quae ponit animarum de corpore in corpus transitum; et sic peius
<lb/>adhuc, quia illa positio non dicit animam bestiae in hominem transire, sed e
<lb/>converso. Similiter nec ex materia corporali: non enim ex eodem facta est
<lb/>anima ex quo facta est caro. Et praeterea, cum anima aliquid intelligit, ab
<lb/>omnibus corporalibus se retrahit: quod non contingeret, si de natura corporis
<lb/>esset. Sed ex omnibus praedictis sic potest argui. Omne quod habet materiam,
<lb/>secundum Augustinum, dicitur ex materia factum, quamvis materia tempore
<lb/>non praecesserit. Si ergo anima non potest dici facta ex materia, ut probatum
<lb/>est, anima materiam non habet.
<lb/><hi rend="bold">Solutio</hi>
<lb/>Respondeo dicendum, quod mihi non videtur in anima vel in aliqua spirituali
<lb/>substantia aliquo modo esse materiam; sed ipsas esse simplices formas et naturas;
<lb/>quamvis quidam aliter dicant. Et praeter alias rationes quibus hoc de
<lb/>Angelis impossibile videtur, ut supra, distinct. 4, dictum est, etiam quadam speciali
<lb/>ratione materia a ratione animae secluditur: cum enim anima sit forma
<lb/>corporis, oportet quod vel secundum totam essentiam suam sit corporis forma;
<lb/>vel secundum partem essentiae suae. Si secundum essentiam suam totam,
<lb/>impossibile est quod pars essentiae sit materia: quia id quod in se est potentia
<lb/>pura, non potest esse forma vel actus alicuius: omnis autem potentia in genere
<lb/>substantiae est potentia pura, quia est immediatum subiectum substantialis formae
<lb/>et generationis, ut in 1 de Generatione dicitur. Si autem secundum
<lb/>partem substantiae suae est forma corporis, per quam est in actu, et non secundum
<lb/>alteram quae est materia eius; sequuntur duo inconvenientia. Unum est
<lb/>quod unus actus numero est forma diversarum materiarum, scilicet materiae
<pb n="vol. 3, p. 804"/>
<lb/>corporalis, et materiae spiritualis, ex qua essentia animae constituitur. Aliud
<lb/>est quod in potentiis non unius generis est unus actus perficiens; corporalis
<lb/>enim materia et spiritualis non possunt esse unius rationis. Et praeterea illud
<lb/>quod est tantum actus corporis viventis, animam vocamus. Ex simili ratione
<lb/>Avicenna ostendit in sua Metaphysica, intelligentias esse simplices. Nec
<lb/>tamen negamus animam rationalem quemdam modum compositionis habere,
<lb/>scilicet ex esse et quod est, ut supra, dist. 3 de Angelis, et in 1, dist. 8, de ipsa
<lb/>anima expositum est, qui tamen compositionis modus in aliis formis non invenitur,
<lb/>quia non possunt esse subsistentes quasi in esse suo, sed sunt per esse compositi:
<lb/>et in hoc anima deficit a simplicitate divina. Hoc etiam, in 1, dist. 8, plenius
<lb/>expositum est.
<lb/>AD OBIECTA
<lb/>Ad primum ergo dicendum, quod hoc aliquid in natura potest dici ex duobus.
<lb/>Aut ex eo quod habet esse subsistens in natura; et sic anima rationalis est hoc
<lb/>aliquid. Sed ex hoc non sequitur quod ex materia componatur: hoc enim subsistenti
<lb/>accidit, scilicet ex materia componi. Alio modo potest dici hoc aliquid per
<lb/>hoc quod aliquid quod est pars essentiae suae, individuatur: et sic anima non
<lb/>est hoc aliquid principium enim individuationis animarum est ex parte corporis;
<lb/>et tamen etiam post separationem corporis remanent individuatae et
<lb/>distinctae, ut in 1 lib. dictum est, dist. 8: et sic accipit Philosophus hoc aliquid
<lb/>in 2 de Anima; unde ibi expresse negat animam esse hoc aliquid.
<lb/>Ad secundum dicendum, quod pati et recipere, et omnia huiusmodi, dicuntur de
<lb/>anima et de rebus materialibus aequivoce, ut patet ex Philosopho in 3 de
<lb/>Anima, et ex Commentatore ibidem: unde non oportet quod materia in anima
<lb/>inveniatur; sed sufficit quod sit ibi aliqua potentialitas. Qualis autem illa sit,
<lb/>supra, 3 dist., de Angelis, dictum est.
<lb/>Ad tertium dicendum, quod non requiritur materia eiusdem rationis ad omnes
<lb/>motus: quia ad motum localem non requiritur materia quae sit in potentia ad
<lb/>esse, sed solum quae est in potentia ad ubi. Similiter etiam ad variationem quae
<lb/>est de vitio ad virtutem, vel e converso, non requiritur materia quae sit in
<lb/>potentia ad esse, quasi pars essentiae ipsius mobilis; sed requiritur materia
<lb/>tantum quae sit in potentia ad virtutem, et haec est ipsa substantia animae.
<lb/>Ad quartum dicendum, quod Philosophus loquitur de agente naturali, quod ex
<lb/>materia operatur, ut rationes suae ostendunt, quae ex hoc principio procedunt
<lb/>quod in omni factione oportet esse tria, scilicet ex quo fit, et id in quod factio
<lb/>terminatur, et ipsum faciens: et ex hoc concludit quod fieri non est formarum
<lb/>nisi per accidens. Ista autem principia non concedimus in actione divina per
<lb/>quam animam creat; et ideo non oportet animam, vel aliam substantiam spiritualem
<pb n="vol. 3, p. 806"/>
<lb/>a Deo creatam ex materia compositam esse: quia etiam secundum
<lb/>Avicennam, agens divinum non agit per motum ut materiam
<lb/>exigat. Commentator etiam dicit in 11 Metaphys., quod actio aequivoce dicitur
<lb/>de actione qua Deus agit, et de actione naturali.
<lb/>Ad quintum dicendum, quod, secundum Philosophum in 2 de Anima,
<lb/>vivere nihil aliud est quam esse viventium: unde sicut anima rationalis est nec
<lb/>est, illud quo est: ita etiam vivit, nec est illud quo vivit. Sed sicut illud quo est
<lb/>formaliter, non est aliqua forma quae sit pars essentiae eius, sed ipsum suum
<lb/>esse; ita id quo vivit formaliter, non est aliqua forma quae sit pars essentiae
<lb/>eius, sed ipsum suum vivere. Sed id quo est et quo vivit effective, est ipse Deus,
<lb/>qui omnibus esse et vitam influit: in rebus quidem compositis mediante forma,
<lb/>quae est pars essentiae earum; in substantiis autem simplicibus per totam
<lb/>essentiam earum. Deus autem non est nec vivit ab aliquo efficiente principio;
<lb/>sed ipse etiam est suum vivere et suum esse: et in utroque horum deficit anima
<lb/>a perfectione divinae vitae.
<lb/>Ad sextum dicendum, quod illud quo operatur anima, dupliciter acceptum differt
<lb/>ab ipsa. Operatur enim anima aliquo influente sibi esse, vivere et operari,
<lb/>scilicet Deo, qui operatur omnia in omnibus; quae constat ab anima differre.
<lb/>Operatur etiam naturali sua potentia, quae est principium suae operationis,
<lb/>scilicet sensu vel intellectu: quae non est essentia eius, sed virtus ab essentia
<lb/>fluens. Neutro autem modo Deus operatur alio a se, quia a seipso operari
<lb/>habet, et ipse est sua virtus. Non autem dicitur anima operari aliquo quod non
<lb/>sit ipsa sed pars essentiae suae, sicut corpora naturalia operantur forma quae
<lb/>est pars essentiae eorum, licet mediante aliqua virtute quasi instrumento, sicut
<lb/>ignis mediante calore.
<pb n="vol. 3, p. 808"/>
<lb/><hi rend="bold">QUAESTIO 2</hi>
<lb/>Tertio quaeritur, utrum anima extra corpus creata sit; et circa hoc quaeruntur
<lb/>duo: 1. Utrum sit una anima vel intellectus omnium hominum, quasi quaedam
<lb/>substantia separata in omnia corpora influens; 2. Si sint plures, utrum sint in
<lb/>corpore, an extra corpus creatae.
<lb/>ARTICULUS 1
<lb/><hi rend="bold">Utrum anima intellectiva vel intellectus</hi>
<lb/><hi rend="bold">sit, unus in omnibus hominibus.</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod anima rationalis vel intellectus sit unus numero in omnibus.
<lb/>Nulla enim forma multiplicatur secundum esse ad divisionem materiae, nisi
<lb/>forma materialis. Sed intellectus, ut in 3 de Anima probatur, non est
<lb/>forma materialis, cum non sit actus corporis cuiusdam: quod ex ipso suo actu
<lb/>probatur, quia cognoscit omnes formas materiales; quod non posset esse, si aliquam
<lb/>earum haberet in natura sua, vel determinaretur ad eam ex corpore cuius
<lb/>esset actus: sicut virtus visiva non cognosceret omnes colores, si pupilla quae
<lb/>est organum eius, haberet determinatum colorem. Ergo intellectus non multiplicatur
<lb/>secundum esse ad divisionem materiae; et ita manet unus in omnibus
<lb/>individuis humanae speciei, quae non nisi per materiam dividuntur.
<lb/>2. Praeterea, impossibile est quod principium sit materialius quam principiatum,
<lb/>quia principium oportet esse simplicius. Sed, sicut ab omnibus conceditur,
<lb/>aliquae sunt potentiae animae rationalis quae non sunt actus corporis cuiusdam,
<lb/>nec organis affixae, cuius principium et radix est ipsa essentia animae.
<lb/>Ergo videtur quod nec ipsa anima rationalis corpori uniatur per essentiam
<lb/>suam sicut actus eius; et ita sequitur, ut videtur, quod ad divisionem corporum,
<lb/>anima rationalis non distinguatur.
<lb/>3. Praeterea, omne quod recipitur in aliquo, recipitur in eo per modum recipientis,
<lb/>et non per modum sui, ut ex Dionysio et ex lib. de
<lb/>Causis habetur. Si ergo intellectus individuetur ad divisionem corporis, ut sit
<lb/>alius diversorum, oportet quod formae intellectuales in eo receptae, etiam sint
<lb/>individuatae: ex quo videntur sequi duo inconvenientia. Unum est, cum nullum
<lb/>particulare sit intellectum in actu, sed in potentia, quod huiusmodi species non
<lb/>erunt intelligibiles in actu, sed indigebunt intelligi per alias species, et sic in
<pb n="vol. 3, p. 810"/>
<lb/>infinitum procedetur. Aliud est quod erit idem modus recipiendi formas in materia
<lb/>prima et in intellectu possibili, quia utrobique recipiuntur ut sunt istae, et
<lb/>non ut sunt formae simpliciter: et ita, sicut materia prima non est cognoscibilis
<lb/>per formas quas recipit, ita nec intellectus possibilis, ut videtur.
<lb/>4. Praeterea, quaecumque distinguuntur ad invicem, oportet quod aliquid
<lb/>diversum sit in natura utriusque. Sed cum intellectus nihil sit eorum quae sunt
<lb/>ante intelligere, videtur quod non sit aliquid diversum invenire in eo nisi secundum
<lb/>diversitatem specierum intellectivarum. Ergo non differunt intellectus
<lb/>istius et illius per essentiam, sed per species intellectas tantum.
<lb/>5. Praeterea, in omnibus substantiis per se existentibus et immaterialibus diversitas
<lb/>secundum numerum redundat in diversitatem speciei: quia si habent esse
<lb/>suum absolutum subsistens, non possunt distingui essentialiter per aliquid quod
<lb/>sit extra essentiam earum, super quod deferantur, sicut formae corporales
<lb/>super materiam delatae. In essentia autem earum non est diversitas formae,
<lb/>quae diversitatem speciei inducit. Sed non est dicere quod intellectus diversorum
<lb/>hominum differant secundum speciem, quia et ipsi homines specie differunt
<lb/>ad diversitatem suarum formarum. Ergo cum anima rationalis sit substantia in
<lb/>se subsistens (alias post corpus non maneret), et etiam sit immaterialis, videtur
<lb/>quod nec etiam numero in diversis hominibus differat.
<lb/>SED CONTRA est, quod impossibile est plurium individuorum esse unam formam
<lb/>numero. Sed anima rationalis est forma cuiuslibet hominis: si enim homo haberet
<lb/>esse a substantia sensitivae, vel nutritivae, non posset in homine inveniri
<lb/>quantum ad suum esse primum unde animalia excederet; quod est inconveniens.
<lb/>Ergo impossibile est unam tantum esse animam rationalem omnium.
<lb/>Praeterea, impossibile est inveniri diversitatem quoad esse secundum in illis
<lb/>quorum nulla est diversitas quoad esse primum: quia diversitas secundarum
<lb/>perfectionum et contrarietas non potest esse simul cum unitate perfectionis primae,
<lb/>quia sic contraria essent in eodem. Sed nos invenimus perfectiones ultimas
<lb/>quantum ad esse secundum, esse in diversis hominibus diversas et contrarias;
<lb/>quorum quidam sunt stulti et quidam sapientes, et quidam vitiosi et quidam
<lb/>virtuosi. Ergo oportet primam perfectionem, scilicet animam, quantum ad esse primum, in diversis variari.
<lb/>Praeterea, anima est forma corporis et motor. Sed in corporibus caelestibus,
<lb/>secundum positionem philosophorum, diversis corporibus assignantur diversi
<lb/>motores. Ergo videtur quod multo fortius in diversis hominibus sint diversae
<lb/>animae.
<pb n="vol. 3, p. 812"/>
<lb/><hi rend="bold">Solutio</hi>
<lb/>Respondeo dicendum, quod circa unitatem et diversitatem animae rationalis
<lb/>sunt plures philosophorum opiniones, praetermissis illis qui ponunt intellectum
<lb/>esse unum in tota natura intellectuali, vel qui ponunt intellectum esse idem
<lb/>quod divina essentia. Ad quarum intellectum oportet intelligere, quod distinguitur
<lb/>secundum philosophos tripliciter intellectus: scilicet intellectus possibilis,
<lb/>intellectus agens, et intellectus in habitu: et dicitur intellectus possibilis qui est in
<lb/>potentia ad recipiendum omnes formas intellectas, sicut oculus est in potentia
<lb/>ad recipiendum omnes colores; intellectus autem agens dicitur qui facit
<lb/>intelligibilia in potentia esse in actu, sicut lumen quod facit colores in potentia
<lb/>visibiles, esse actu visibiles: intellectus autem in habitu vel formalis ab eis dicitur
<lb/>quando intellectus possibilis iam perfectus est specie intelligibili, ut operari
<lb/>possit: nulla enim potentia passiva habet operationem nisi per speciem obiecti
<lb/>sui perfecta fuerit, sicut visus non videt antequam recipiat speciem coloris.
<lb/>His ergo visis, sciendum est, quod in hoc fere omnes philosophi concordant
<lb/>post Aristotelem, quod intellectus agens et possibilis
<lb/>differunt secundum substantiam; et quod intellectus agens sit substantia quaedam
<lb/>separata, et postrema in substantiis separatis, et ita se habet ad intellectum
<lb/>possibilem quo intelligimus, sicut intelligentiae superiores ad animas
<lb/>orbium. Sed hoc secundum fidem non potest sustineri. Si enim, ut Anselmus
<lb/>probat, reparationem hominis per Angelum Deus fieri
<lb/>noluit, ne paritas hominis et Angeli in gloria tolleretur, dum Angelus homini fieret
<lb/>causa salutis; similiter si poneretur anima nostra secundum naturalem operationem
<lb/>dependere ab aliqua intelligentia vel Angelo, non posset rationabiliter
<lb/>sustineri, quod anima Angelis par sit in gloria futura, quia ultima perfectio
<lb/>uniuscuiusque substantiae est in complemento suae operationis: et ideo uniri
<lb/>cum intelligentia agente ponunt praedicti philosophi ultimam felicitatem hominis.
<lb/>Et ideo quidam catholici doctores corrigentes hanc opinionem, et partim
<lb/>sequentes, satis probabiliter posuerunt, ipsum Deum esse intellectum agentem;
<lb/>quia per applicationem ad ipsum, anima nostra beata est; et hoc confirmant
<lb/>per hoc quod dicitur Ioan. 1, 9: «Erat lux vera, quae illuminat omnem hominem
<lb/>venientem in hunc mundum».
<lb/>De intellectu autem possibili similiter fuit magna diversitas inter philosophos
<lb/>sequentes Aristotelem. Quidam enim dixerunt, intellectum possibilem esse
<lb/>diversum in diversis; quidam vero esse unum in omnibus. Eorum autem qui
<lb/>posuerunt eum diversum esse in diversis, sunt tres opiniones. Quidam enim
<lb/>dicunt, intellectum possibilem nihil aliud esse quam praeparationem quae est in
<lb/>natura humana ad recipiendam impressionem intellectus agentis; et hanc esse
<pb n="vol. 3, p. 814"/>
<lb/>virtutem corporalem consequentem complexionem humanam: et haec fuit opinio
<lb/>Alexandri. Sed hoc non potest stare etiam secundum intentionem Aristotelis
<lb/>qui vult quod intellectus possibilis sit receptivus specierum
<lb/>intelligibilium. Praeparatio autem non est receptiva, sed magis praeparativa:
<lb/>praeparatum autem hac praeparatione est corpus, vel virtus in corpore: et
<lb/>ita illud quod recipit formas intelligibiles, esset corpus, vel virtus in corpore:
<lb/>quod Philosophus improbat. Praeterea sequeretur quod intellectus possibilis
<lb/>non esset virtus cognoscitiva. Nulla enim virtus causata ex commixtione elementorum,
<lb/>est cognoscitiva: quia sic qualitas elementorum ageret ultra suam
<lb/>speciem, quod est impossibile.
<lb/>Et ideo alii dixerunt, quod intellectus possibilis nihil aliud est quam virtus imaginativa,
<lb/>secundum quod est nata ut sint in ea formae quae fuerunt intellectae
<lb/>in actu: et haec est opinio Avempace. Sed hoc etiam est impossibile: quia,
<lb/>secundum Philosophum in 3 de Anima, phantasmata quae sunt in
<lb/>imaginativa, se habent ad intellectum humanum sicut colores ad visum: et ideo
<lb/>oportet quod phantasmata sint moventia intellectum possibilem, sicut color
<lb/>movet visum: unde aptitudo quae est in intellectu possibili ad intelligendum, est
<lb/>similis aptitudini quae est in patiente in potentia, ut sit patiens in actu: aptitudo
<lb/>autem quae est in imaginativa, est sicut aptitudo agentis in potentia, ut sit
<lb/>agens in actu. Impossibile autem est quod idem sit movens et motum, et agens
<lb/>et patiens. Ergo impossibile est quod virtus imaginativa sit intellectus possibilis.
<lb/>Praeterea, adhuc sequeretur quod virtus recipiens intelligibilia in actu,
<lb/>quae dicitur intellectus possibilis, esset utens organo corporali, cum virtus imaginativa
<lb/>habeat determinatum organum.
<lb/>Sciendum est etiam, quod secundum has opiniones intellectus possibilis generatur
<lb/>generato corpore, et corrumpitur corrupto corpore: et cum non sit differentia
<lb/>intellectus in diversis hominibus nisi intellectus possibilis, quia agens est
<lb/>unus; sequeretur quod illud quod remanet de intellectu ex omnibus hominibus
<lb/>post mortem, esset unum numero, scilicet intellectus agens: et hoc est valde
<lb/>haereticum, quia sic tolleretur retributio meritorum post mortem.
<lb/>Et ideo tertia opinio est Avicennae qui ponit intellectum possibilem
<lb/>in diversis diversum, fundatum in essentia animae rationalis, et non
<lb/>esse virtutem corporalem, et cum corpore incipere, sed non cum corpore finiri.
<lb/>Unde quantum ad intellectum possibilem, eius opinio est quam tenemus secundum
<lb/>fidem catholicam, quamvis erret cum aliis de intellectu agente, ut dictum
<lb/>est.
<lb/>Eorum autem qui ponunt unum intellectum possibilem in omnibus, duplex est
<lb/>opinio. Una est Themistii et Theophrasti, ut Commentator eis imponit in 3 de
<lb/>Anima. Dicunt enim, quod intellectus in habitu, qui est tertius, est unus
<lb/>in omnibus, et aeternus, et est quasi compositus ex intellectu agente et possibili,
<lb/>ita quod intellectus agens est sicut forma eius, et per continuationem intellectus
<lb/>possibilis continuatur etiam in nobis intellectus agens; ita quod intellectus
<pb n="vol. 3, p. 816"/>
<lb/>agens est de substantia intellectus speculativi, qui etiam dicitur intellectus in
<lb/>habitu, per quem intelligimus: et huiusmodi signum inducunt, quia illa actio
<lb/>intellectus quae est in potestate nostra, pertinet ad intellectum in habitu. Cum
<lb/>ergo abstrahere species a phantasmatibus sit in potestate nostra, oportet quod
<lb/>intellectus agens sit intellectus in habitu sicut forma eius. Et ad hanc positionem
<lb/>deducuntur qui ex demonstratione Aristotelis volunt habere, quod intellectus
<lb/>possibilis sit unus in omnibus: quia non est hoc aliquid nec virtus in corpore;
<lb/>et per consequens quod sit aeternus. Et dicunt iterum, quod intellectus
<lb/>agens similiter sit aeternus, et quod impossibile sit effectum esse generabilem
<lb/>et corruptibilem, si agens et recipiens sit aeternum. Unde posuerunt, quod species
<lb/>intellectae sunt aeternae; et ideo non contingit quod intellectus quandoque
<lb/>intelligat et quandoque non, per hoc quod fiant novae species intelligibiles
<lb/>quae prius non fuerunt; sed ex coniunctione intellectus agentis cum possibili,
<lb/>secundum quod continuatur in nobis per impressionem suam. Sed hanc opinionem
<lb/>Commentator improbat: quia sequeretur quod formae rerum
<lb/>naturalium quae intelliguntur, essent ab aeterno sine materia, et extra animam,
<lb/>ex quo species illae non ponuntur in intellectu possibili ut forma eius; quia
<lb/>forma intellectus possibilis ponitur ab eis intellectus agens. Sequeretur etiam,
<lb/>cum ultima perfectio hominis sit secundum intellectum in habitu, et prima
<lb/>secundum intellectum possibilem, quod homo non differret ab homine neque
<lb/>secundum ultimam perfectionem neque secundum primam; et sic esset unum
<lb/>esse et una perfectio omnium hominum, quod est impossibile. Et ideo ipse tenet
<lb/>aliam viam, quod tam intellectus agens quam possibilis, est aeternus et unus in
<lb/>omnibus; sed species intelligibiles non sunt aeternae; et ponit quod intellectus
<lb/>agens non se habet ad possibilem ut forma eius, sed ut artifex ad materiam; et
<lb/>species intellectae abstractae a phantasmatibus, sunt sicut forma intellectus
<lb/>possibilis, ex quibus duobus efficitur intellectus in habitu.
<lb/>Et per hanc positionem nititur evadere omnia inconvenientia quae contingunt
<lb/>Themistio. Primo, quia ostendit quod non est necessarium quod si intellectus
<lb/>agens est aeternus et recipiens aeternum, scilicet intellectus possibilis, quod
<lb/>formae sint aeternae, scilicet species intelligibiles. Sicut enim species visibilis
<lb/>habet duplex subiectum; unum in quo habet esse spirituale, scilicet visum; et
<lb/>aliud in quo habet esse materiale, scilicet corpus coloratum; ita etiam species
<lb/>intelligibilis habet duplex subiectum; unum in quo habet esse materiale, scilicet
<lb/>ipsa phantasmata quae sunt in imagine, et secundum hoc esse istae species non
<lb/>sunt aeternae: aliud est in quo habet esse immateriale, scilicet intellectum possibilem;
<lb/>et secundum hoc subiectum non habent quod sint generabiles et corruptibiles.
<lb/>Sed ista responsio nulla videtur. Sicut enim non est eadem numero
<pb n="vol. 3, p. 818"/>
<lb/>species coloris quae est in pariete et quae est in oculo; ita non est eadem numero
<lb/>species quae est in imaginatione et in intellectu possibili; unde adhuc remanet
<lb/>quod illa species quae est in intellectu possibili, habeat unum subiectum
<lb/>tantum, et illa quae est in imaginatione generabilis et corruptibilis, sit alia
<lb/>numero: nisi forte dicatur, quod sunt aeternae simpliciter, sed non quo ad eum
<lb/>in quo ab aeterno non sunt phantasmata, quorum similitudines sunt apud intellectum
<lb/>possibilem. Sed tamen, cum nulla phantasmata sint aeterna, adhuc
<lb/>sequeretur quod illae species quae sunt ab aeterno in intellectu possibili, non
<lb/>essent abstractae ab aliquibus phantasmatibus; et hoc est contra intentionem et
<lb/>verba Philosophi.
<lb/>Secundo autem nititur ostendere, quod ex hac positione non sequitur quod
<lb/>omnium hominum sit unum esse et una operatio, secundum quam omnes sint
<lb/>aequaliter facientes. Dicit enim, quod cum species intellecta se habeat ad intellectum
<lb/>possibilem quodammodo ut forma ad materiam, hoc modo quod ex eis
<lb/>quodammodo efficitur unum completum, coniunctio eius ad nos est per id quod
<lb/>est formale in dicta coniunctione, scilicet per speciem intellectam (cuius unum
<lb/>subiectum dicit esse phantasma, quod est in nobis) et ad ipsum intellectum possibilem.
<lb/>Unde cum in diversis sint diversa phantasmata, diversis hominibus
<lb/>coniungitur intellectus possibilis diversa coniunctione: et ex hoc homines
<lb/>habent esse diversum: ex hoc etiam unus scit quod alter ignorat, quia secundum
<lb/>unam speciem intellectam coniungitur uni secundum quam non coniungitur
<lb/>alteri, quamvis quaedam intentiones intellectae sint, ut primae conceptiones
<lb/>intellectus, secundum quas omnibus coniungitur, a quibus intellectus possibilis
<lb/>nunquam denudatur, hominibus ab aeterno existentibus, ut ipse dicit. Unde concludit
<lb/>quod illud quod est in nobis de intellectu, quodammodo est corruptibile,
<lb/>et quodammodo est incorruptibile: quia ex parte illa unde multiplicantur phantasmata,
<lb/>accidit corruptio; sed ex parte intellectus possibilis est incorruptibilitas.
<lb/>Unde sequitur etiam ex hoc quod post corporum corruptionem nulla diversitas
<lb/>animarum remaneat. Sed haec ratio ostenditur esse frivola multipliciter.
<lb/>Primo, quia, ut dictum est, species quae est forma intellectus possibilis, non est
<lb/>eadem numero in phantasmate et in subiecto; sed est similitudo illius; unde
<lb/>sequitur quod intellectus nullo modo nobis coniungatur, et sic per ipsum non
<lb/>intelligamus. Secundo, quia coniunctio intellectus cum specie intellecta, est per
<lb/>operationem intellectus, pertinens ad perfectionem secundam; unde impossibile
<lb/>est quod mediante tali coniunctione acquiratur homini perfectio sua prima et
<lb/>esse substantiale: et sic, cum homo ex tali coniunctione sit habens intellectum,
<lb/>ut dicunt, homo non esset homo in specie determinata per hoc quod est habens
<lb/>intellectum: quia illud medium, scilicet species intellecta, cum utroque extremorum
<lb/>coniungitur modo accidentis ad subiectum, scilicet cum virtute imaginativa,
<pb n="vol. 3, p. 820"/>
<lb/>et cum intellectu possibili; quod est contra Philosophum in 8 Metaph.,
<lb/>ubi dicit, animam corpori nullo mediante uniri, nec etiam mediante scientia, ut
<lb/>Licophron dicebat; in quod ista positio redire videtur. Tertio, quia operatio non
<lb/>egreditur ab obiecto, sed a potentia: non enim visibile videt, sed visus. Si ergo
<lb/>non coniungitur intellectus nobiscum, nisi per hoc quod species intellecta aliquo
<lb/>modo habet subiectum in nobis, sequitur quod hic homo, scilicet Socrates,
<lb/>non intelligat, sed quod intellectus separatus intelligat ea quae ipse imaginatur:
<lb/>et plura alia absurda non difficile est adducere.
<lb/>Et ideo, remotis omnibus praedictis erroribus, dico cum Avicenna,
<lb/>intellectum possibilem incipere quidem esse in corpore, sed cum corpore non
<lb/>deficere, et in diversis diversum esse, et multiplicari secundum divisionem
<lb/>materiae in diversis individuis, sicut alias formas substantiales: et superaddo
<lb/>etiam, intellectum agentem esse in diversis diversum: non enim videtur probabile
<lb/>quod in anima rationali non sit principium aliquod quod naturalem operationem
<lb/>explere possit; quod sequitur, si ponatur unus intellectus agens, sive
<lb/>dicatur Deus, vel intelligentia. Nec iterum dico, haec duo, scilicet intellectum
<lb/>agentem et possibilem, esse unam potentiam diversimode nominatam secundum
<lb/>diversas operationes; quia quaecumque actiones reducuntur in contraria principia,
<lb/>impossibile est eas reducere in eamdem potentiam; propter quod memoria
<lb/>a sensu distinguitur, quia recipere species sensibilium, quod est sensus, et
<lb/>tenere, quod est memoriae, reducuntur in contraria principia etiam in corporibus,
<lb/>scilicet humidum, et siccum. Cum ergo recipere species intellectas, quod
<lb/>est intellectus possibilis, et facere eas intelligibiles actu, quod est intellectus
<lb/>agentis, non possint secundum idem convenire; sed recipere convenit alicui
<lb/>secundum quod est in potentia, et facere secundum quod est in actu: impossibile
<lb/>est agentem et possibilem non esse diversas potentias. Sed quomodo possint
<lb/>radicari in una substantia, est difficile videre: non enim videtur quod uni substantiae
<lb/>possit convenire esse in potentia respectu omnium formarum intelligibilium,
<lb/>quod est intellectus possibilis, et esse actu respectu omnium illarum,
<lb/>quod est intellectus agentis: alias non posset facere omnes formas intelligibiles,
<lb/>cum nihil agat nisi secundum quod est in actu. Sed tamen sciendum quod non
<lb/>est inconveniens aliqua duo esse, quorum utrumque secundum diversa est in
<lb/>potentia respectu alterius; sicut ignis est in potentia frigidus, quod actu aquae
<lb/>convenit; et aqua est in potentia calida, quod actu est in igne; unde agunt et
<lb/>patiuntur ad invicem. Similiter dico quod se habet res sensibilis ad animam
<lb/>intellectivam: res enim sensibilis est potentia intelligibilis, et actu naturam
<lb/>distinctam habens: in anima vero est actu lumen intellectuale; sed determinatio
<lb/>cognitionis respectu huius vel illius naturae est in potentia; sicut pupilla est in
<lb/>potentia respectu huius vel illius coloris; et ideo anima virtutem habet per
<lb/>quam facit species sensibiles esse intelligibiles actu, quae est intellectus agens;
<pb n="vol. 3, p. 822"/>
<lb/>et habet virtutem per quam est in potentia, ut efficiatur in actu determinatae
<lb/>cognitionis a specie rei sensibilis, factae intelligibilis actu: et haec virtus vel
<lb/>potentia dicitur intellectus possibilis: et harum duarum virtutum operationes
<lb/>sequitur omne nostrum intelligere, tam principiorum, quam conclusionum;
<lb/>unde apparet falsum esse quod quidam dicunt, habitum principiorum esse intellectum
<lb/>agentem.
<lb/>AD OBIECTA
<lb/>Ad primum ergo dicendum, quod intellectus non negatur esse forma materialis
<lb/>quin det esse materiae sicut forma substantialis quantum ad esse primum; et
<lb/>ideo oportet quod ad divisionem materiae, quae causat diversa individua,
<lb/>sequatur etiam multiplicatio intellectus, idest animae intellectivae. Sed dicitur
<lb/>immaterialis respectu actus secundi, qui est operatio: quia intelligere non
<lb/>expletur mediante organo corporali, et hoc contingit quia ab essentia animae
<lb/>non exit operatio nisi mediante virtute eius vel potentia; unde cum habeat quasdam
<lb/>virtutes quae non sunt actus aliquorum organorum corporis, oportet quod
<lb/>quaedam operationes animae sint non mediante corpore.
<lb/>Ad secundum dicendum, quod quandocumque coniunguntur duo quorum unum
<lb/>est potentius altero, et trahit ad se illud, habet aliquam virtutem praeter illud
<lb/>quod sibi subiicitur; ut patet in flamma; quia ignis vincens vaporem cui coniungitur,
<lb/>habet virtutem illuminandi, ultra quam possit se extendere actio vaporis
<lb/>incensi calefaciendo. Cum ergo in coniunctione formae ad materiam forma
<lb/>inveniatur dominans; quanto forma est nobilior, et magis vincens materiam,
<lb/>tanto magis poterit habere virtutem praeter conditionem materiae. Unde quaedam
<lb/>corpora mixta praeter virtutes qualitatum activarum et passivarum, quae
<lb/>tenent se ex parte materiae, habent quasdam virtutes quae consequuntur speciem,
<lb/>ut quod magnes attrahit ferrum: et magis hoc invenitur in plantis, ut patet
<lb/>in augmento quod terminatur per virtutem animae, quod non posset esse per
<lb/>virtutem ignis, ut dicitur 2 de Anima: et hoc adhuc invenitur plus in
<lb/>animalibus, quia sentire omnino est supra virtutem qualitatum elementarium: et
<lb/>perfectissime in anima rationali, quae est nobilissima formarum; et ideo ipsa
<lb/>habet quasdam virtutes in quibus nullo modo communicat corpus, et quasdam
<lb/>in quibus communicat.
<lb/>Ad tertium dicendum, quod secundum Avicennam species intellecta
<lb/>potest dupliciter considerari: aut secundum esse quod habet in intellectu, et sic
<lb/>habet esse singulare; aut secundum quod est similitudo talis rei intellectae,
<lb/>prout ducit in cognitionem eius; et ex hac parte habet universalitatem: quia non
<lb/>est similitudo huius rei secundum quod haec res est, sed secundum naturam in
<lb/>qua cum aliis suae speciei convenit. Nec oportet omne singulare esse intelligibile
<pb n="vol. 3, p. 824"/>
<lb/>tantum in potentia (sicut patet de substantiis separatis), sed in illis quae
<lb/>individuantur per materiam, sicut sunt corporalia: sed species istae individuantur
<lb/>per individuationem intellectus; unde non perdunt esse intelligibile in actu;
<lb/>sicut intelligo me intelligere, quamvis ipsum meum intelligere sit quaedam operatio
<lb/>singularis. Patet etiam per se, quod secundum inconveniens non sequitur:
<lb/>quia alius individuationis modus est per intellectum et per materiam primam.
<lb/>Ad quartum dicendum, quod, sicut Commentator etiam dicit in 3 de Anima,
<lb/>illud quod est receptivum aliquorum, non oportet quod sit privatum
<lb/>qualibet natura determinata, sed quod sit denudatum a natura receptorum,
<lb/>sicut pupilla a natura colorum: et ideo intellectum possibilem necesse est habere
<lb/>naturam determinatam; sed ante intelligere, quod est per receptionem speciei,
<lb/>non habet in natura sua aliquid eorum quae a sensibilibus recipit: et hoc
<lb/>est quod dicitur, quod nihil est eorum quae sunt.
<lb/>Ad quintum dicendum, quod quamvis anima non habeat materiam partem sui
<lb/>ex qua sit, habet tamen materiam in qua est, cuius perfectio est; ad eius enim
<lb/>divisionem multiplicatur secundum numerum, et non secundum speciem. Secus
<lb/>autem est in illis substantiis immaterialibus quae non habent etiam materiam
<lb/>cuius sint formae: quia in eis nulla materialis multiplicatio esse potest, sed tantum
<lb/>formalis, quae diversitatem speciei inducit.
<lb/>ARTICULUS 2
<lb/><hi rend="bold">Utrum animae fuerint creatae extra corpora.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod animae fuerint creatae extra corpora. Genes. 2, 2, dicitur,
<lb/>quod «die septimo requievit Deus ab omni opere quod patrarat», idest cessavit
<lb/>aliquod opus novum facere. Sed novum opus est quod nec in se unquam fuit,
<lb/>nec in materia praecessit. Cum ergo anima immaterialis sit, et non possit dici
<lb/>quod secundum materiam praecesserit in operibus sex dierum, videtur quod
<lb/>ipsa in se praecesserit: alias Deus novum opus faceret in animae creatione.
<lb/>Ergo videtur quod animae extra corpora creatae fuerunt, cum corpora singularium
<lb/>ab initio non fuerint.
<lb/>2. Si dicas, quod quamvis anima non praecesserit in materia in operibus sex
<lb/>dierum, praecessit tamen quantum ad rationem seminalem; contra. Si ratio
<lb/>seminalis animae praecesserit, oportet quod in aliqua creatura praecesserit,
<lb/>vel corporali, vel spirituali. Sed illud in quo est ratio seminalis alicuius rei, est
<lb/>effectivum eius: unde Philosophus in 2 Physic. ponit semen in genere
<pb n="vol. 3, p. 826"/>
<lb/>causae efficientis. Ergo vel Angelus esset factor animae, ut philosophi quidam
<lb/>posuerunt, quod falsum est; vel aliqua creatura corporalis, quod est magis falsum.
<lb/>Ergo et primum est impossibile.
<lb/>3. Praeterea, opus creationis praecedit distinctionem et ornatum. Sed anima
<lb/>educitur in esse per creationem. Ergo non incipit esse post opera sex dierum, in
<lb/>quibus res distinctae et ornatae sunt; et sic idem quod prius.
<lb/>4. Praeterea, omne illud quod non dependet ab altero secundum suum esse,
<lb/>potest incipere non incipiente illo. Sed anima rationalis non dependet ex corpore
<lb/>secundum suum esse, cum destructo corpore remaneat. Ergo non videtur
<lb/>inconveniens ponere animas extra corpus creatas.
<lb/>5. Praeterea, anima et Angelus conveniunt in natura intellectuali. Cum ergo
<lb/>naturae intellectualis conditio sit immaterialitas, videtur quod sicut Angeli ex
<lb/>sua creatione habent quod corpori non uniuntur, similiter animae rationales in
<lb/>sua creatione corpori unitae non sint.
<lb/>6. Praeterea, magis pertinet ad perfectionem universi natura spiritualis quam
<lb/>corporalis. Si ergo animae rationales quotidie de novo creentur, videtur quod a
<lb/>principio universum perfectum non fuerit, et quod quotidie eius perfectioni
<lb/>adiiciatur: cuius contrarium habetur Genes. 2, 1: «Igitur perfecti sunt caeli et
<lb/>terra, et omnis ornatus eorum».
<lb/>SED CONTRA, proprius actus est in propria potentia. Sed anima rationalis est
<lb/>proprius actus corporis. Ergo videtur quod non sit nisi in corpore.
<lb/>Praeterea, terminus motus nunquam praecedit motum, praecipue in generatione.
<lb/>Sed anima est terminus generationis humanae, sicut quaelibet alia substantialis
<lb/>forma rei generatae. Ergo ante generationem corporis anima esse non potuit.
<lb/><hi rend="bold">Solutio</hi>
<lb/>Respondeo dicendum, quod quorumdam antiquorum opinio fuit animas esse
<lb/>extra corpora a principio creatas: cuius erroris occasio fuit quod animam corpori
<lb/>uniri posuerunt quasi accidentaliter, sicut nautam navi, vel sicut hominem
<lb/>indumento, ut de Platone Gregorius Nyssenus narrat: unde dicebat, hominem
<lb/>esse animam corpore indutam: et ideo etiam, secundum Pythagoricos, de corpore
<lb/>in corpus transibat. Hoc autem Aristoteles reprobat,
<lb/>ostendens animam, cum det esse substantiale et specificum in tali
<lb/>corpore, habere essentialem habitudinem ad corpus, intantum quod anima quae
<lb/>dat esse uni corpori, aliud perficere non possit. Similiter Avicenna
<lb/>istum errorem reprobat satis efficaci ratione, supposita animae immaterialitate.
<pb n="vol. 3, p. 828"/>
<lb/>Impossibile est enim diversitatem in numero sub eadem specie causari
<lb/>nisi ex diversitate materiae: quia ad diversitatem formalium principiorum
<lb/>sequitur diversitas specierum. Si ergo anima, ut dictum est, non habeat materiam
<lb/>ex qua sit, non possunt plures animae unius speciei esse diversae numero,
<lb/>nisi per diversitatem materiae in qua sunt. Unde si ante corpus creatae fuissent,
<lb/>oportuisset eas vel esse diversas in specie, et sic omnes homines specie differre
<lb/>ex diversitate formarum: aut quod esset una tantum numero, et sic rediret error
<lb/>tactus in praecedenti articulo. Augustinus tamen dicit, 7 super Genes., animam
<lb/>primi hominis creatam esse ante formationem corporis; quod tamen non
<lb/>asserit.
<lb/>AD OBIECTA
<lb/>Ad primum ergo dicendum, quod pro tanto Deus dicitur ab opere septima die
<lb/>cessasse, quia nihil postea fecit quod non aliquo modo in primis operibus praecesserit
<lb/>vel secundum materiam et rationem seminalem, sicut corpora quae de
<lb/>novo generantur; vel secundum similitudinem, sicut animae quae de novo
<lb/>creantur. Sciendum autem, quod similitudo animae praecessit etiam in opere
<lb/>creationis aliquo modo, cum omnia simul creata legantur, ut Eccli. 18 dicitur:
<lb/>sed haec similitudo fuit in natura communi, in qua anima et Angelus conveniunt,
<lb/>scilicet in intellectuali. Praecessit etiam in operibus sex dierum huius
<lb/>animae quae nunc creatur, similitudo in specie; quia inter alia sex dierum
<lb/>opera etiam homo creatus est, rationali anima perfectus secundum alios sanctos;
<lb/>quamvis secundum Augustinum, fuerit in illis sex diebus factus homo quantum
<lb/>ad materiam et rationem seminalem ratione corporis; ratione vero animae,
<lb/>ipsa primi hominis anima fuerit in se facta.
<lb/>Et per hoc patet responsio ad secundum: quia concedimus quod ratio seminalis
<lb/>animae, eius creationem in nulla creatura praecedat.
<lb/>Ad tertium dicendum, quod quaedam creatio est quae non praesupponit materiam
<lb/>nec ex qua nec in qua illud quod creatur fiat; et talis est creatio quae
<lb/>distinctionem et ornatum praecessit. Sed creatio animae quamvis non sit ex
<lb/>materia, tamen praeexigit materiam in qua creatur. Et quia illa materia non
<lb/>potest disponi ut efficiatur propria, nisi per actionem naturae, ideo talis creatio
<lb/>sequitur distinctionem et ornatum, secundum quae principia activa in natura
<lb/>constituta sunt, ut prius dictum est.
<lb/>Ad quartum dicendum, quod sicut Avicenna dicit, anima quamvis
<lb/>non dependeat a corpore quantum ad suum esse vel quantum ad suum
<lb/>finem, dependet tamen quodammodo quantum ad suum principium. Cuius ratio
<lb/>est, quia cum universalia non habeant aliquod esse nisi in anima, oportet quod
<lb/>quidquid in esse naturae producitur, producatur secundum hoc quod individuatur.
<lb/>Cum ergo anima esse individuatum non possit habere nisi secundum quod
<lb/>coniungitur corpori ut forma eius, ut probatum est, oportet quod non incipiat
<pb n="vol. 3, p. 830"/>
<lb/>esse nisi in corpore; sed tamen in corpore acquiritur sibi esse absolutum, non
<lb/>depressum vel obligatum ad corpus: et ideo etiam post destructionem corporis
<lb/>manet secundum suum esse individuata et distincta ab alia anima.
<lb/>Ad quintum dicendum, quod anima et Angelus in hoc conveniunt quod utrumque
<lb/>est substantia subsistens, esse absolutum habens, et quod materiam partem
<lb/>sui non habent; ex quibus consequitur intellectualitas in utroque: in hoc tamen
<lb/>differunt quod cum natura angelica sit sublimior et Deo propinquior, acquiritur
<lb/>sibi esse altius, in cuius participationem nullo modo corpus adduci potest, ac
<lb/>per hoc nec Angelus potest forma corporis esse; sed animae acquiritur esse
<lb/>inferius et minus nobile, in quo corpus sibi unitur, ut unum sit animae esse et
<lb/>corporis, quod est esse coniuncti: et ideo est forma corporis, et individuatio sua
<lb/>est ex unione eius ad corpus: et de hoc etiam in 1 lib., dist. 8, habitum est.
<lb/>Ad sextum dicendum, quod essentialis universi perfectio consistit in speciebus;
<lb/>accidentalis vero in individuis. Cum ergo multiplicatio animarum non sit secundum
<lb/>diversam speciem, sed secundum numerum tantum, relinquitur quod per
<lb/>hoc quod multae animae quotidie creantur, nihil ad essentialem universi perfectionem
<lb/>adiungitur, sed ad accidentalem tantum: et hoc non est inconveniens.
<pb n="vol. 3, p. 832"/>
<lb/><hi rend="bold">QUAESTIO 3</hi>
<lb/>Deinde quaeritur de formatione hominis ex parte corporis: et circa hoc quaeruntur
<lb/>duo: 1. De qua natura corpus hominis compositum sit; 2. De loco corporali
<lb/>in quo positus est, scilicet in paradiso.
<lb/>ARTICULUS 1
<lb/><hi rend="bold">Utrum in compositione hominis sit aliquid</hi>
<lb/><hi rend="bold">de natura corporis caelestis.</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod in compositione corporis humani sit aliqua pars de natura
<lb/>corporis caelestis. Eidem enim formae debetur idem perfectibile. Sed forma
<lb/>corporis humani convenit in natura intellectuali cum forma separata, quae corpus
<lb/>caeli movet. Ergo videtur quod aliquid de natura caelestis corporis in compositionem
<lb/>humani corporis veniat.
<lb/>2. Praeterea, impossibile est contraria ad maximam aequalitatem venire, nisi
<lb/>per aliquid concilientur. Sed non potest contraria conciliare nisi quod est a
<lb/>contrarietate remotum, quale est inter corpora solum corpus caeleste. Ergo
<lb/>oportet ad compositionem corporis humani, in quo ad maximam aequalitatem
<lb/>elementa perveniunt, aliquid de natura corporis caelestis advenire.
<lb/>3. Praeterea, Avicenna dicit, quod spiritus qui per membra
<lb/>diffunduntur, sunt de natura lucis. Haec autem est natura quinti corporis:
<lb/>unde etiam Philosophus dicit in 2 de Anima, quod lucidum et diaphanum
<lb/>invenitur in inferioribus corporibus secundum quod communicant cum
<lb/>superiori corpore. Ergo videtur quod in corpore humano sit aliquid de essentia
<lb/>corporis caelestis.
<lb/>4. Praeterea, sicut dicit Philosophus, oportet quod in
<lb/>semine sit triplex calor: scilicet calor elementaris, scilicet igneus, et caelestis,
<lb/>et vitalis, qui est animae. Sed accidentia indicant naturam, ut in 1 de Anima
<lb/>dicitur. Ergo videtur quod praeter naturam elementarem sit etiam in corpore
<lb/>hominis natura caelestis, et natura animae.
<lb/>5. Praeterea, homo dicitur minor mundus, quia in eo omnium creaturarum naturae
<lb/>concurrunt. Sed corpus caeleste est maxime pars universi. Ergo videtur
<lb/>quod aliquid de natura illius corporis veniat in compositionem corporis humani.
<pb n="vol. 3, p. 834"/>
<lb/>SED CONTRA, quidquid venit in compositionem corporis humani, est aliquo modo
<lb/>perfectum ab anima. Sed quidquid incipit esse sub aliqua forma substantiali,
<lb/>est generabile et corruptibile; anima vero substantialis forma est. Cum ergo
<lb/>natura corporis caelestis sit incorruptibilis et ingenerabilis, videtur quod ad
<lb/>compositionem corporis humani non veniat.
<lb/>Praeterea, ut in 1 Cael. et Mun. Philosophus dicit, idem est locus naturalis
<lb/>totius corporis et partis eius. Sed locus corporis caelestis est supra elementa.
<lb/>Ergo nihil de natura illius corporis potest hic esse nisi sicut in loco innaturali,
<lb/>et per motum violentum. Illius autem corporis non potest esse violentus
<lb/>motus, cum motus eius circularis contrarium non habeat, ut in 1 Cael. et Mund.,
<lb/>probatur; cum tamen oporteat motum violentum naturali contrarium
<lb/>esse. Ergo nihil de natura corporis caelestis ad compositionem hominis venit.
<lb/><hi rend="bold">Solutio</hi>
<lb/>Respondeo dicendum, quod aliquid venire in compositionem alicuius contingit
<lb/>dupliciter. Aut per essentiam suam per modum principii materialis vel formalis;
<lb/>et sic nullo modo aliquid de natura corporis caelestis venit in compositionem
<lb/>humani corporis. Quia quod plura corpora veniant ad constitutionem unius,
<lb/>hoc non potest esse nisi tribus modis: vel per simplicem aggregationem, sicut
<lb/>ex lapidibus fit acervus: vel per compositionem, quae est cum ordine partium
<lb/>determinato et ligamento sicut ex lignis et lapidibus fit domus: vel per mixtionem,
<lb/>sicut ex elementis efficitur mixtum. Nullo autem istorum modorum potest
<lb/>aliqua pars de natura caelestis corporis in compositionem humani corporis
<lb/>venire: quia in primis duobus modis oportet unamquamque partium esse
<lb/>distinctam secundum situm ab alia; non autem videmus hoc in compositione
<lb/>humani corporis, quod sit ibi aliquid de natura corporis caelestis, ab aliis, scilicet
<lb/>elementis, secundum situm distinctum: in tertio autem modo oportet adesse
<lb/>alterationem componentium, quia mixtio est miscibilium alteratorum unio, ut
<lb/>in 1 de Gener. dicitur; natura autem caelestis inalterabilis est. Alio autem modo
<lb/>venit aliquid in compositionem alicuius per effectum virtutis suae; et hoc modo
<lb/>natura corporis caelestis venit in compositionem corporis humani, et omnium
<lb/>mixtorum corporum: quia nihil consequitur formam substantialem nisi per virtutem
<lb/>caelestem, eo quod corpus caeli est primum alterans, cuius virtute omnes
<lb/>alterationes regulantur, et ad fines proprios perducuntur.
<lb/>Quidam tamen dicunt, aliquid de natura corporis caelestis venire in compositionem
<lb/>humani corporis essentialiter, quasi concilians elementa; et hoc dicunt
<lb/>esse lucem, quam ponunt corpus esse. Sed haec positio falso fundamento innititur,
<lb/>dum ponit lucem esse corpus, ut supra dictum est, quo remoto veritatem
<lb/>haberet quodammodo: quia, ut supra dictum est, virtutes corporum caelestium
<lb/>participantur ab inferioribus corporibus mediante luce. Nec tamen adhuc esset
<pb n="vol. 3, p. 836"/>
<lb/>de compositione humani corporis corpus caelestis naturae: quia illa lux non est
<lb/>forma substantialis corporis humani, sed aliquo modo est causa eius; et de hoc
<lb/>supra dictum est, distinct. 13.
<lb/>AD OBIECTA
<lb/>Ad primum ergo dicendum, quod anima quae movet corpus humanum, non est
<lb/>eiusdem speciei cum natura quae movet corpus caeleste, quamvis sit simillima
<lb/>sibi inter omnes formas naturales. Unde non oportet quod aliquid de caelesti
<lb/>corpore sit essentialiter pars humani corporis, sed quod humanum corpus
<lb/>maxime caelo similetur: quod contingit in hoc quod est temperatissimae complexionis,
<lb/>et maxime recedens a contrarietate, dum ad medium pervenit, quod
<lb/>neutrum est contrariorum.
<lb/>Ad secundum dicendum, quod ad illam elementorum conciliationem sufficit
<lb/>effectus virtutis caelestis; unde non oportet corpus caeleste compositionem
<lb/>humani corporis essentialiter ingredi.
<lb/>Ad tertium dicendum, quod non oportet omne quod est lucidum, pertinere ad
<lb/>naturam quintae essentiae, nisi per similitudinem et convenientiam quamdam.
<lb/>Unde quanto corpus fuerit nobilius, tanto magis participat proprietates eius;
<lb/>unde in igne est plus de luce quam in aere, et sic deinceps. Non ergo intendit
<lb/>Avicenna dicere spiritus esse de natura quintae essentiae, cum post ipse dicat
<lb/>ex quibusdam cibis vel potibus subtiliores et clariores spiritus generari.
<lb/>Ad quartum dicendum, quod in semine non est calor caelestis corporis, qui sit
<lb/>in corpore caelesti sicut in subiecto: sic enim sequeretur corpus caeleste in
<lb/>semine esse, sed quod virtus corporis caelestis operatur in semine, sicut virtus
<lb/>motoris primi relinquitur in instrumento.
<lb/>Ad quintum dicendum, quod non omnia veniunt in compositionem humani corporis
<lb/>per essentiam, sed per similitudinem et convenientiam quamdam, ut dicit
<lb/>Gregorius, quod homo intelligit cum Angelis, vivit cum
<lb/>arboribus et sic de aliis.
<lb/>ARTICULUS 2
<lb/><hi rend="bold">Utrum paradisus in quo fuit Adam possit esse locus corporalis.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod paradisus de quo fit hic mentio, locus corporalis esse non possit.
<lb/>Homo enim ab aliis animalibus in re corporali non distinguitur, cum quibus
<lb/>vitam et sensum communicat, sed in re spirituali, scilicet intellectu. Cum ergo
<lb/>ab aliis animalibus in paradiso dicatur distingui, quia alia animalia ibi posita
<lb/>non fuerunt, videtur quod paradisus sit locus tantum spiritualis.
<pb n="vol. 3, p. 838"/>
<lb/>2. Praeterea, nullus locus terrenus est usque ad lunarem globum pertingens,
<lb/>cum circa lunam sit ignis maxime activus, et extranei corporis consumptivus.
<lb/>Sed in littera dicitur, quod pertingit paradisus usque ad lunarem globum. Ergo
<lb/>videtur quod non sit locus terrenus, sed spiritualis.
<lb/>3. Praeterea, philosophi et historiographi inveniuntur de diversis terrae locis
<lb/>scripsisse. De hoc autem loco nullus unquam scripsit. Ergo videtur probabile
<lb/>quod non sit locus corporalis.
<lb/>4. Praeterea, Damascenus dicit, quod fons unde dicuntur
<lb/>egredi flumina paradisi, est ipse Oceanus. Sed Oceanus circuit totam terram, et
<lb/>non aliquem locum determinatum. Ergo videtur quod nullus locus determinatus
<lb/>in terra sit paradisus.
<lb/>5. Praeterea, quatuor flumina quae Scriptura commemorat de paradiso egredi,
<lb/>ex diversis fontibus emanant. Cum ergo Scriptura de uno fonte qui in paradiso
<lb/>est, dicat horum fluminum esse originem, videtur quod non possit intelligi de
<lb/>fonte et fluminibus corporalibus, ut nec alia quae de paradiso dicuntur.
<lb/>6. Praeterea, lignum vitae est sapientia, ut dicitur Proverb. 13. Cum igitur
<lb/>sapientia non sit quid corporale, videtur quod nec haec nec alia quae de paradiso
<lb/>dicuntur, corporaliter accipienda sint.
<lb/>7. Praeterea, id quod debetur homini damnato non convenit proprie naturae
<lb/>institutae. Sed agricultura data est in poenam homini damnato: Genes. 3, 19:
<lb/>«In sudore vultus tui vesceris pane». Ergo videtur quod non nisi mystice dictum
<lb/>sit, hominem in paradiso positum, ut operaretur illum.
<lb/>8. Praeterea, ubi nullus invasor timetur, non est necessaria custodia. Sed nullus
<lb/>paradisum invadere poterat. Ergo non potest proprie intelligi hominem in paradiso
<lb/>positum ad custodiendum illum.
<lb/>SED CONTRA est quod in littera determinatur, et communis Ecclesiae traditio tenet.
<lb/><hi rend="bold">Solutio</hi>
<lb/>Respondeo dicendum, quod Origenes posuit paradisum non esse locum aliquem
<lb/>corporalem, sed omnia quae de paradiso dicuntur, allegorice de paradiso spirituali
<lb/>interpretanda esse: quod pro errore reprobat Epiphanius Cypri Episcopus
<lb/>in quadam epistola per Hieronymum translata. Unde simpliciter
<lb/>concedendum est paradisum locum quemdam corporalem esse in determinata
<lb/>parte terrae situm, temperatissimum, et amoenum, ut homo nullis perturbationibus
<lb/>impeditus, spiritualibus deliciis quiete frueretur. Hunc autem locum existimant
<pb n="vol. 3, p. 840"/>
<lb/>sub aequinoctiali esse versus partem Orientalem, eo quod quidam philosophi
<lb/>locum illum temperatissimum asserunt, ex quo etiam loco Nilus, unus de
<lb/>quatuor fluminibus paradisi, fluere videtur.
<lb/>AD OBIECTA
<lb/>Ad primum ergo dicendum, quod etiam in virtute sensitiva homo alia animalia
<lb/>excedit, quia etiam melioris tactus est, et magis vigent in eo inferiores sensus,
<lb/>ut per eos operatio intellectus melius compleri possit; et ideo etiam ut quietius
<lb/>operationi intellectuali vacaret, locum tranquillum seorsum ab aliis animalibus
<lb/>accepit: non enim probabile est illuc alia animalia pervenire potuisse ex
<lb/>seipsis, nisi aut virtute divina ad tempus, ut quando adducta sunt animalia ad
<lb/>Adam, ut videret quid vocaret ea, ut legitur Genes. 2 (nisi forte hoc per interiorem
<lb/>revelationem factum exponatur), vel etiam operatione Daemonis, ut patet
<lb/>de serpente.
<lb/>Ad secundum dicendum, quod non potest intelligi paradisus terrestris usque ad
<lb/>lunarem globum se extendere secundum situm, sed secundum quamdam similitudinem
<lb/>propter temperantiam et incorruptionem quae loco illi debebatur, et
<lb/>habitatoribus eius; a luna vero et supra neque contrarietas neque corruptio est.
<lb/>Ad tertium dicendum, quod locus ille, ut in littera dicitur, est semotus etiam a
<lb/>nostra habitatione aliquibus impedimentis, ut adiri non possit, vel montibus, vel
<lb/>aquis, vel etiam aeris intemperie in loco intermedio; et ideo eius notitia haberi
<lb/>non potuit nisi per revelationem Scripturae.
<lb/>Ad quartum dicendum, quod primum principium illorum fluminum, sicut et
<lb/>ceterarum aquarum, est Oceanus: sed principium proximum est fons ille qui in
<lb/>illa parte terrae surgit.
<lb/>Ad quintum dicendum, quod sicut contingit in quibusdam fluminibus, ut fontes a
<lb/>quibus originem habent, sub terram intrent postquam per aliquod spatium fluxerunt,
<lb/>et iterum in aliis locis erumpant; ita etiam dicit Augustinus,
<lb/>hoc in illis fluminibus contingere, quod primum principium eorum est fons
<lb/>paradisi, qui in aliquo loco nobis ignoto terram subintrat, et deinde in aliis
<lb/>locis aqua illa erumpit, ubi videtur illorum fluminum esse principium.
<lb/>Ad sextum dicendum, quod sicut per Hierusalem significatur praesens Ecclesia,
<lb/>et etiam caelestis patria, et tamen ad litteram Hierusalem civitas quaedam fuit;
<lb/>ita etiam quamvis per lignum vitae sapientia significetur, non removetur quin
<lb/>lignum vitae arbor quaedam ad litteram intelligatur.
<lb/>Ad septimum dicendum, quod in statu innocentiae non fuisset agricultura laboriosa,
<lb/>sicut est in statu peccati; sed delectabilis, ex consideratione divinae providentiae,
<lb/>et naturalis virtutis.
<pb n="vol. 3, p. 842"/>
<lb/>Ad octavum dicendum, quod homo est positus in paradiso ad custodiendum
<lb/>ipsum sibi, non contra aliquem invasorem, ne scilicet per peccatum ipsum amitteret.
<lb/>Vel dicendum, quod hoc non sic intelligendum est quasi homo debeat operari
<lb/>paradisum, vel custodire: sed ideo positus est in paradiso, ut Deus ibi operaretur
<lb/>hominem, et custodiret eum; sicut enim homo operatur terram ut faciat
<lb/>eam fructiferam, sic Deus operatur hominem ut iustus sit, et custodit eum, quia
<lb/>sine eius adiutorio tutus esse non potest, ut dicit Augustinus.
<lb/><hi rend="bold">EXPOSITIO TEXTUS</hi>
<lb/>«Animam cum Angelis sine corpore fuisse creatam». Haec positio videtur irrationabilis:
<lb/>quia eorum quae sunt unius speciei est etiam unus modus originis;
<lb/>unde si aliae animae in corpore creantur, non potest rationabiliter sustineri
<lb/>quod anima primi hominis extra corpus creata sit. Quamvis Augustinus sine
<lb/>assertione hoc dicat, 7 super Genes..
<lb/>«Deo autem natura est quod facit». Ipse enim per naturam suam omnipotens
<lb/>est: ipse etiam naturarum institutor et conditor est: sicut enim ex operatione
<lb/>hominis formae artificiales proveniunt, ita etiam ab intellectu Dei formae naturales
<lb/>profluxere; unde id quod ab eo fit, naturae rationem habet.
<lb/>«Si autem ibi aliter futura sunt, potius futura sunt sicut ibi sunt ubi praescit ille
<lb/>qui non potest falli». Huius ratio est quia causae inferiores impediri possunt, ut
<lb/>non omne contingat quod in eis futurum est; sed scientia Dei falli non potest, et
<lb/>ideo non potest esse ut ipse sciat aliquid futurum quod non sit.
<lb/>«Unde nec aquae diluvii illuc pervenerunt». Hoc non tantum fuit propter loci
<lb/>altitudinem quam propter loci puritatem, qui purgatione non indigebat.
<pb n="vol. 3, p. 852"/>
<lb/><hi rend="bold">IN SECUNDUM SENTENTIARUM, DISTINCTIO 18</hi>
<lb/><hi rend="bold">DIVISIO TEXTUS</hi>
<lb/>Postquam determinavit originem hominis ex parte ipsius viri, hic determinat de
<lb/>origine mulieris, et dividitur in duas partes: in prima de origine ipsius secundum
<lb/>corpus; in secunda de origine ipsius secundum animam, ibi:
<lb/>«Quemadmodum mulieris corpus de viri corpore traductum fuit, ita putaverunt
<lb/>aliqui ipsius animam de viri anima propagatam». Prima in duas: in prima
<lb/>ostendit modum productionis mulieris ex parte corporis; in secunda inquirit
<lb/>producti corporis principium, ibi: «Solet etiam quaeri, utrum de costa illa sine
<lb/>adiectione rei extrinsecae facta sit mulier». Circa primum duo facit: primo proponit
<lb/>modum originis; secundo assignat propositorum causas; ubi primo ostendit
<lb/>quare de viro formata sit mulier, ibi: «Hic attendendum est quare non creavit
<lb/>simul virum et mulierem»; secundo quare de tali parte, ibi: «Cum autem his
<lb/>de causis facta sit mulier de viro, non de qualibet parte corporis viri, sed de
<lb/>latere eius formata est»; tertio quare de viro dormiente, ibi: «Non sine causa
<lb/>quoque dormienti viro potius quam vigilanti detracta est costa».
<lb/>«Solet etiam quaeri, utrum de illa costa sine adiectione rei extrinsecae facta sit
<lb/>mulier». Hic inquirit principia producti corporis: et primo inquirit principium
<lb/>materiale; secundo principium activum, ibi: «Illud etiam scire oportet, quod,
<lb/>cum Angelorum ministerio facta sit mulieris formatio, non est eis tamen tribuenda
<lb/>creationis potestas». Ubi primo inquirit utrum corpus mulieris productum
<lb/>fuerit per actionem Angeli; secundo utrum per actionem naturae, ibi: «Sed
<lb/>quaeritur, an ratio quam Deus primis operibus concreavit, id haberet ut secundum
<lb/>ipsam ex viri latere feminam fieri necesse foret»; et circa hoc duo facit:
<lb/>primo praemittit quaedam necessaria ad solutionis manifestationem; secundo
<lb/>quaestionis solutionem prosequitur, ibi: «Omnium rerum causae in Deo sunt».
<lb/>«Quemadmodum mulieris corpus de viri corpore traductum fuit, ita putaverunt
<lb/>aliqui ipsius animam de viri anima propagatam». Hic inquirit modum originis
<lb/>mulieris ex parte animae: ubi excludit duas haereses, et astruit veritatem catholicam,
<lb/>ut per se patet in littera.
<pb n="vol. 3, p. 854"/>
<lb/><hi rend="bold">QUAESTIO 1</hi>
<lb/>Hic est duplex quaestio. Prima de productione mulieris ex parte corporis.
<lb/>Secunda de origine animae.
<lb/>Circa primum quaeruntur tria: 1. Utrum corpus mulieris de costa viri factum
<lb/>fuerit: et quia dicitur hoc non fuisse factum active per rationes seminales, sed
<lb/>primordiales, 2. Quaeritur de differentia harum rationum: et quia ea quae
<lb/>praeter rationes seminales fiunt dicuntur in littera miraculose fieri,
<lb/>3. Quaeritur cuiusmodi opera debeant dici miracula.
<lb/>ARTICULUS 1
<lb/><hi rend="bold">Utrum corpus mulieris debuerit fieri de costa viri.</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod corpus mulieris de costa viri fieri non debuit. Distinctio enim
<lb/>sexus communis est homini et aliis animalibus. Sed in aliis animalibus mas et
<lb/>femina simul producta sunt, et neutrum ab altero sumptum. Ergo videtur quod
<lb/>nec femina hominis de viro sumi debuit.
<lb/>2. Praeterea, materia non potest transmutari de parva quantitate in magnam
<lb/>nisi vel per rarefactionem, sicut ex uno pugillo aquae generantur decem aeris,
<lb/>vel per alterius additionem. Unde dicit Augustinus: «Quid est
<lb/>absurdius quam ullum esse corpus manente naturae suae quantitate, idest sine
<lb/>additione, quod undique crescat, nisi rarescat?». Sed non potuit esse ut per
<lb/>rarefactionem una costa in quantitatem mulieris excresceret, quia inveniretur
<lb/>corpus mulieris etiam ipso aere rarius. Ergo oportebit hoc per additionem exterioris
<lb/>fieri, quod oportuit multo amplius esse quam costam ipsam. Cum ergo
<lb/>unumquodque denominandum sit a maiori parte, videtur quod non debeat dici
<lb/>ex costa viri corpus mulieris formatum.
<lb/>3. Praeterea, cum in operibus divinis nihil sit superfluum, oportet quod costa
<lb/>illa de perfectione corporis Adae fuerit. Sed subtracto eo quod ad perfectionem
<lb/>rei pertinet, sequitur diminutio. Cum ergo omnis diminutio in resurrectione
<lb/>restauretur, videtur quod costa illa in corpore Adae resurget. Si ergo de costa
<lb/>illa factum est corpus evae, videtur quod Eva non resurget: quod est inconveniens.
<lb/>Non ergo de costa viri facta est mulier.
<pb n="vol. 3, p. 856"/>
<lb/>4. Praeterea, in corpore sensibili non potest esse divisio continui sine dolore.
<lb/>Sed corpus Adae propter naturae institutae integritatem maxime sensibile fuit.
<lb/>Ergo cum nullus dolor in ipso praecederet culpam, videtur quod ex eius costa
<lb/>mulier formata non sit.
<lb/>5. Praeterea, ut dicit Augustinus, in omnibus operibus
<lb/>creationis non quid Deus facere possit quaeritur, sed quid rerum natura patiatur.
<lb/>Cum ergo naturalis modus propagationis mulieris non sit de costa viri, sed
<lb/>ex semine (quia his quae sunt eiusdem speciei, debetur unus modus originis),
<lb/>videtur quod inconvenienter ex costa viri mulier facta ponatur.
<lb/>SED CONTRA est quod dicit Boetius: «Necesse est quod
<lb/>imperfectum a perfecto sumat originem». Sed mulier est vir imperfectus sive
<lb/>occasionatus, ut 16 de Animalibus Philosophus dicit.
<lb/>Ergo congruum fuit ut de corpore viri corpus mulieris sumeretur.
<lb/>Praeterea, primum principium et finis in idem reducuntur; unde idem ponimus
<lb/>universitatis finem et principium. Sed mulier propter virum facta est, quia in
<lb/>adiutorium viri facta legitur Genes. 2. Ergo congruum fuit ut etiam vir mulieris
<lb/>esset principium: et sic idem quod prius.
<lb/><hi rend="bold">Solutio</hi>
<lb/>Respondeo dicendum, quod apud catholicos dubium esse non debet quin mulier
<lb/>de costa viri formata fuerit, quamvis Iudaei de hoc multa fabulentur: non enim
<lb/>magis rationi resistit vel divinae potentiae mulierem ex corpore viri sumi, quam
<lb/>corpus viri ex limo terrae formari, cum utrumque a naturae virtute separatum
<lb/>sit. Modum tamen quo id factum est, non omnes similiter assignant. Quidam
<lb/>enim, ut Magister in littera, et Hugo de Sancto Victore
<lb/>volunt ex costa viri sine alicuius exterioris additione, vel novae materiae creatione,
<lb/>corpus mulieris formatum fuisse. Hoc autem non videtur intelligibile. Si
<lb/>enim per multiplicationem materiae hoc factum dicant, oportet multiplicationem
<lb/>hanc aut secundum quantitatem tantum attendi, aut secundum essentiam
<lb/>materiae. Si primo modo, sic oportet ut eadem materia numero quae fuit primo
<lb/>sub parvis dimensionibus, postmodum maiores dimensiones recipiat: hoc autem
<lb/>idem est quod rarefieri, ut ex 4 Physicorum patet: et ita
<lb/>sequeretur corpus mulieris ex costa viri per modum rarefactionis esse formatum,
<lb/>quod expresse impossibile est. Si vero multiplicatio essentiam materiae
<lb/>attingat, cum nihil aliud sit multiplicari quam aliquid fieri quod prius non erat,
<lb/>oportet quod aliquid materiae sit sub forma corporis mulieris quod prius sub
<pb n="vol. 3, p. 858"/>
<lb/>forma costae non erat. Hoc autem aliter esse non potest nisi vel per conversionem
<lb/>alterius corporis in corpus mulieris, cuius materia sub forma eius remaneat,
<lb/>vel per hoc quod aliquid materiae sit de novo creatum: et ita oportet quod
<lb/>per additionem alicuius materiae, vel de novo creatae, vel sub forma alterius
<lb/>corporis praeexistentis, ex costa viri corpus mulieris formatum sit; et sic etiam
<lb/>panum multiplicatio intelligi potest. Verius tamen videtur quod per additionem
<lb/>materiae praeexistentis hoc factum fuerit, cum omnia simul fuisse creata ad
<lb/>minus in materia, sancti communiter tradant.
<lb/>AD OBIECTA
<lb/>Ad primum ergo dicendum, quod, ut dicit Philosophus in 8 Ethicorum, mas
<lb/>et femina in hominibus coniunguntur non solum propter prolis generationem,
<lb/>sicut in aliis animalibus, sed etiam propter communicationem operum in vita
<lb/>communi, ut sic sibi sufficiant ad invicem propria opera conferentes; unde
<lb/>apparet diversa esse opera viri et mulieris. Quia ergo in communicatione vitae
<lb/>et regimine domus, vir caput est mulieris, ideo mas in hominibus magis habet
<lb/>rationem principii respectu feminae, quam in aliis animalibus; et propter hoc
<lb/>magis decuit feminam hominis ex viro sumi quam in aliis animalibus. Et praeterea
<lb/>in littera assignantur duae rationes, quae per se patent.
<lb/>Ad secundum dicendum, quod per additionem rei exterioris ex costa corpus
<lb/>mulieris factum est; nec tamen oportet quod ex illo adiecto corpus mulieris factum
<lb/>dicatur, etsi sit amplius in quantitate: quia illud adiectum non venit in
<lb/>materiam mulieris nisi mediante costa: sicut etiam menstruum materia embrionis
<lb/>dicitur, quamvis oporteat etiam ex cibis conversis corpus embrionis maiorem
<lb/>quantitatem assumere: sicut etiam aqua in sanguinem Christi transfertur
<lb/>mediante vino, etiamsi esset maior quantitas aquae; dummodo virtute potentioris
<lb/>vini, natura aquae absorberi possit.
<lb/>Ad tertium dicendum, quod aliquid dicitur esse de perfectione alicuius dupliciter:
<lb/>vel quia est necessarium ad esse individui, et sic costa illa non erat de perfectione
<lb/>corporis Adae; aut quia est necessarium ad conservationem speciei,
<lb/>sicut semen in 15 de Animalibus dicitur
<lb/>esse superfluum respectu individui, quo tamen indigetur ad speciei conservationem:
<lb/>et hoc modo costa fuit de perfectione corporis Adae, inquantum
<pb n="vol. 3, p. 860"/>
<lb/>Adam erat principium humani generis. Ex quo patet quod costa illa resurget in
<lb/>Eva et non in Adam, cum sit de perfectione corporis evae etiam quantum ad
<lb/>esse individui, et ita magis ad ipsam pertineat.
<lb/>Ad quartum dicendum, quod illud quod ordinatum est ad conservationem speciei,
<lb/>non solum sine dolore, sed etiam cum delectatione rescinditur; et ita non
<lb/>oportet quod in separatione illius costae, dolorem senserit. Vel dicendum, ut
<lb/>Magister dicit, hoc divina virtute et miraculose factum, ut dolorem vulneris non
<lb/>sentiret.
<lb/>Ad quintum dicendum, quod institutio rerum naturalium potest considerari
<lb/>dupliciter: vel quantum ad modum fiendi, vel quantum ad proprietates consequentes
<lb/>res institutas. Modus quidem fiendi naturalis esse non potuit, cum non
<lb/>praecesserint aliqua principia naturalia quorum actiones et passiones sufficerent
<lb/>ad effectus naturaliter producendos; et ideo oportuit per virtutem supernaturalem
<lb/>prima principia in naturis constituere, ut corpus hominis formaretur ex
<lb/>terra, et corpus mulieris ex costa, et sic de aliis. Sed proprietates consequentes
<lb/>naturas institutas non debent miraculo attribui, ut quod aquae miraculose
<lb/>super caelos consistant.
<lb/>ARTICULUS 2
<lb/><hi rend="bold">Utrum Deus convenienter indiderit materiae rationes seminales.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod inconvenienter dicatur rationes seminales materiae Deus indidisse.
<lb/>Quod enim recipitur in materia sensibili, est in ea per esse naturae, et
<lb/>non per esse intentionis; quia materia cognoscitiva non est formarum quas
<lb/>recipit, sed per eas in esse specifico perficitur. Sed ratio non nominat formam
<lb/>secundum esse naturae, sed per modum intentionis. Ergo virtutes rebus sensibilibus
<lb/>inditae rationes dici non debent.
<lb/>2. Praeterea, semen, ut ex 2 Physic. habetur, principium activum
<lb/>nominat. Potentia autem materiae non est activa, sed passiva, cum nihil agat
<lb/>nisi secundum quod est in actu. Ergo ratio seminalis materiae attributa non est.
<lb/>3. Praeterea, quod est in aliquo, non producitur ab eo nisi per modum exitus. Si
<lb/>ergo omnium rerum semina Deus in natura prius posuit, videtur quod generatio
<lb/>rerum sit per exitum unius rei ab alia, et sic redibit error Anaxagorae, qui
<lb/>posuit quodlibet esse in quolibet, et nihil pure esse hoc vel illud, ut os vel caro;
<lb/>sed unumquodque nominari ex praedominante: quod in 1 Physic.
<lb/>improbatur.
<pb n="vol. 3, p. 862"/>
<lb/>4. Praeterea, ad generationem rerum naturalium non tantum sunt necessariae
<lb/>virtutes activae, sed etiam passivae. Cum ergo in seminalibus rationibus virtutes
<lb/>passivae non includantur, videtur quod praeter rationes seminales etiam
<lb/>aliae rationes rebus inditae debeant dici.
<lb/>5. Praeterea, in natura inferiori effectus non procedunt ex suis causis ut semper
<lb/>vel necessario, sed ut frequenter. Cum ergo in littera describantur rationes
<lb/>seminales secundum quas necesse est aliquid fieri, videtur quod ad minus in
<lb/>natura inferiori rationes seminales positae non sint.
<lb/>SED CONTRA: quia, ut dicit Gregorius,
<lb/>benedictio Dei dicitur bonorum eius collatio et eorumdem multiplicatio. Cum
<lb/>ergo Deus legatur Gen. 1 sua opera benedixisse, videtur quod eis dederit virtutes
<lb/>quibus fieret eorum multiplicatio. Hoc autem importat ratio seminalis. Ergo
<lb/>rationes seminales a Deo rebus inditae sunt.
<lb/>Praeterea, Deuter. 32, 4, dicitur: «Dei perfecta sunt opera». Perfectum autem
<lb/>unumquodque est, ut in 4 Meteor. dicitur, quando potest alterum tale producere
<lb/>quale ipsum est. Ergo virtutes quibus hoc fieri possit, rebus attributae sunt,
<lb/>et hae sunt rationes seminales: ergo etc..
<lb/><hi rend="bold">Solutio</hi>
<lb/>Respondeo dicendum, quod emanatio creaturarum a Deo est sicut exitus artificiatorum
<lb/>ab artifice; unde sicut ab arte artificis effluunt formae artificiales in
<lb/>materia, ita etiam ab ideis in mente divina existentibus fluunt omnes formae et
<lb/>virtutes naturales. Sed quia, ut Dionysius dicit, «ea quae sunt
<lb/>causatorum abundanter praeinsunt causis», formae receptae in materia non
<lb/>adaequant virtutem vel artem increatam a qua procedunt; unde apud artificem
<lb/>remanet ex arte sua virtus aliquid aliter operandi circa ipsa artificiata, quibus
<lb/>virtus artis alligata non est: et similiter in virtute divina est ut aliquid rebus
<lb/>creatis addat vel mutet vel abstrahat. In duobus autem differt operatio Dei ab
<lb/>operatione artificis. Primo ex parte materiae: quia cum artifex materiam non
<lb/>producat, sed ex materia data operetur, potentiam materiae non confert ad recipiendum
<lb/>formas quas materiae inducit, nec inferre in materiam potest; Deus
<lb/>autem, qui totius rei auctor est, non solum formas et virtutes naturales rebus
<lb/>contulit, sed etiam potentiam recipiendi illud quod ipse in materia facere vult.
<lb/>Secundo ex parte formae: quia formae quas inducit artifex, non producunt sibi
<lb/>similes: quia lectus putrescens non pullulat in lectum, sed in plantam, ut ex
<lb/>1 Physic. patet: formae autem naturales sibi similes producere possunt;
<lb/>et ideo proprietatem seminis habent, et seminales dici possunt. Formae autem
<pb n="vol. 3, p. 864"/>
<lb/>rerum secundum quod in arte divina existunt, primordiales esse dicuntur, eo
<lb/>quod ipsae sunt prima principia simpliciter rerum producendarum: potentia
<lb/>autem quae rebus indita est ad suscipiendum illud in se quod voluntas Dei
<lb/>disponit, rationes obedientiales a quibusdam dicuntur, secundum quas inest
<lb/>materiae ut fieri possit ex ea quod Deus vult. Ipsae autem virtutes in materia
<lb/>positae, per quas naturales effectus consequuntur, rationes seminales dicuntur.
<lb/>Sed quid sint secundum rem seminales rationes, a diversis diversimode
<lb/>assignatur.
<lb/>Quidam enim dicunt, quod forma speciei non recipitur in materia nisi mediante
<lb/>forma generis; adeo quod est alia forma numero per quam ignis est ignis, et
<lb/>per quam ignis est corpus. Illa ergo forma generalis incompleta ratio seminalis
<lb/>dicitur: quia propter talem formam inest materiae quaedam inclinatio ad recipiendum
<lb/>formas specificas. Hoc autem non videtur esse verum: quia omnis
<lb/>forma quae advenit post aliquod esse substantiale, est forma accidentalis. Si
<lb/>enim post esse in genere substantiae constitutum advenit, ergo ea recedente,
<lb/>adhuc remanet individuum in genere substantiae; quod est contra rationem formae
<lb/>substantialis, sicut dicitur in 2 de Anima. Et praeterea, cum omnis
<lb/>forma det aliquod esse, et impossibile sit unam rem habere duplex esse substantiale,
<lb/>oportet, si prima forma substantialis adveniens materiae det sibi esse substantiale,
<lb/>quod secunda superveniens det esse accidentale: et ideo non est alia
<lb/>forma qua ignis est ignis, et qua est corpus, ut Avicenna vult. Et si
<lb/>Commentator dicat in 2 Metaph. genus non esse materiam sed formam
<lb/>mediam inter materiam et ultimam formam: hoc non dicitur ad significandum
<lb/>ordinem formarum secundum rem sed secundum rationem: quia genus quamvis
<lb/>significet totum, ut Avicenna dicit, significat tamen ut indistinctum, et ita propinque
<lb/>se habet ad rationem materiae. Et praeterea sequeretur quod res signata
<lb/>per genus esset pars speciei constitutae per formam superadditam, et ita de
<lb/>specie praedicari non posset. Nec etiam hoc convenit secundum intentionem
<lb/>Augustini: quia ex virtute formae generalis non necessario sequitur forma specialis:
<lb/>unde non est talis virtus secundum quam necesse sit fieri, sed secundum
<lb/>quam fieri potest.
<lb/>Ideo alii dicunt, quod cum omnes formae, secundum Philosophum,
<lb/>de potentia materiae educantur, oportet ipsas formas praeexistere in
<lb/>materia incomplete, secundum quamdam quasi inchoationem; et quia non sunt
<lb/>in esse suo perfectae, non habent perfectam virtutem agendi, sed incompletam;
<lb/>et ideo non possunt per se exire in actus, nisi sit agens exterius quod excitet formam
<lb/>incompletam ad agendum, ut sic cooperetur agenti exteriori; aliter enim
<lb/>non esset generatio mutatio naturalis, sed violenta: quia, ut in 3 Ethic.
<pb n="vol. 3, p. 866"/>
<lb/>dicitur, violentum est cuius principium est extra, nil conferente vim passo.
<lb/>Has ergo virtutes incompletas in materia praeexistentes, rationes seminales
<lb/>dicunt, quia sunt secundum esse completum in materia, sicut virtus formativa in
<lb/>semine. Hoc autem verum non videtur; quia quamvis formae educantur de
<lb/>potentia materiae, illa tamen potentia materiae non est activa, sed passiva tantum;
<lb/>sicut enim, ut Commentator dicit in 8 Physic., in motu locali oportet esse
<lb/>aliud movens et motum; ita etiam in motu alterationis; et ponit exemplum quod
<lb/>quando corpus naturaliter sanatur, cor est sanans, et alia membra sanata; et
<lb/>ideo sicut in corporibus simplicibus non dicimus quod sint mota ex se secundum
<lb/>locum, quia ignis non potest dividi in movens et motum; ita etiam non
<lb/>potest esse alteratum ex se, quasi aliqua potentia existens in materia aliquo
<lb/>modo agat in ipsam materiam in qua est, educendo eam in actum. Sed utrumque
<lb/>contingit in animatis, quia sunt mota secundum locum ex se, et etiam alterata,
<lb/>propter distinctionem organorum vel partium, quarum una est movens et
<lb/>alterans, et alia mota et alterata; et ideo non hoc modo potest accipi virtus
<lb/>seminalis in aliis rebus sicut in habentibus animam. Nec tamen sequitur, si in
<lb/>materia est potentia passiva tantum, quod non sit generatio naturalis: quia
<lb/>materia coadiuvat ad generationem non agendo, sed inquantum est habilis ad
<lb/>recipiendum talem actionem: quae etiam habilitas appetitus materiae dicitur, et
<lb/>inchoatio formae. Non enim eodem modo omnes motus naturales dicuntur, ut in
<lb/>2 Physic. et in 1 Cael. et Mund. Commentator dicit, sed quidam propter
<lb/>principium activum intus existens, ut motus localis gravium et levium; et
<lb/>quidam propter principium passivum quod est secundum potentiam ab agente
<lb/>naturali natam in actum educi, ut in generatione et alteratione simplicium corporum:
<lb/>unde et natura dividitur in materiam et formam. Et ideo concedo quod
<lb/>in materia nulla potentia activa est, sed pure passiva; et quod rationes seminales
<lb/>dicuntur virtutes activae completae in natura cum propriis passivis, ut calor
<lb/>et frigus, et forma ignis, et virtus solis, et huiusmodi; et dicuntur seminales non
<lb/>propter esse imperfectum quod habeant, sicut virtus formativa in semine; sed
<lb/>quia rerum individuis primo creatis huiusmodi virtutes collatae sunt, per opera
<lb/>sex dierum, ut ex eis quasi ex quibusdam seminibus producerentur et multiplicarentur
<lb/>res naturales.
<lb/>AD OBIECTA
<lb/>Ad primum ergo dicendum, quod huiusmodi virtutes activae in natura dicuntur
<lb/>rationes, non quod sint in materia per modum intentionis, sed quia ab arte divina
<lb/>producuntur, et manet in eis ordo et directio intellectus divini, sicut in re
<lb/>artificiata manet directio artificis in finem determinatum.
<pb n="vol. 3, p. 868"/>
<lb/>Ad secundum dicendum, quod rationes seminales dicuntur materiae inditae,
<lb/>non quia sint intelligendae praeexistere in materia ante adventum formae completae,
<lb/>quasi pertinentes ad essentiam materiae, vel ad rationem eius, secundum
<lb/>quod est materia; sed per modum quo etiam formae completae in materia
<lb/>esse dicuntur.
<lb/>Ad tertium dicendum, quod Anaxagoras ponebat, in aere, ex quo generabatur
<lb/>ignis, praeexistere quasdam partes ignis in actu latentes, per quarum exitum et
<lb/>congregationem, ignis generari videbatur. Hoc autem nos non ponimus; sed
<lb/>quod in materia aeris praecessit aptitudo ad formam ignis, et in igne generante
<lb/>virtus activa, per quam haec aptitudo in actum reducitur: et hoc non est
<lb/>inconveniens.
<lb/>Ad quartum dicendum, quod sub rationibus seminalibus comprehenduntur tam
<lb/>virtutes activae quam etiam passivae, quae perfici possunt per agentia naturalia;
<lb/>sicut et in generatione animalis semen extento nomine dicitur non solum
<lb/>sperma, sed etiam menstruum.
<lb/>Ad quintum dicendum, quod concurrentibus omnibus causis naturalibus, ex
<lb/>quibus omnibus una perfecta causa constat, necesse est effectum sequi, nisi aliquid
<lb/>impediat: et hoc modo loquitur Augustinus.
<lb/>ARTICULUS 3
<lb/><hi rend="bold">Utrum ea quae fiunt praeter rationes seminales, sint miracula.</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod ea quae praeter rationes seminales fiunt, non omnia miracula
<lb/>sint. In opus enim creationis virtus seminalis naturae non potest, nec tamen
<lb/>opus creationis miraculosum dicitur; quia miracula sunt ad manifestationem
<lb/>gratiae, ut in littera dicitur; ad quod creatio non est ordinata, sed magis ad
<lb/>institutionem naturae. Ergo videtur quod non sit ratio miraculi in hoc quod
<lb/>praeter causas seminales aliquid fiat.
<lb/>2. Praeterea, creatio animarum et iustificatio impiorum, cum frequenter fiat,
<lb/>miraculosa non est; quia miraculum est aliquod arduum et insolitum, ut
<lb/>Augustinus dicit; et tamen isti effectus praeter rationes seminales producuntur.
<lb/>Ergo idem quod prius.
<lb/>3. Praeterea, resurrectio mortuorum, cum in spe fidelium sit, miraculosa non
<lb/>est, quia miraculum est praeter spem admirantis apparens, ut Augustinus dicit;
<lb/>et tamen resurrectio mortuorum per naturam fieri non potest. Ergo non omnia
<lb/>quae praeter virtutem naturae fiunt, miracula dicuntur.
<pb n="vol. 3, p. 870"/>
<lb/>4. Praeterea, quaedam quandoque fiunt praeter rationes seminales, quae facultatem
<lb/>naturae non excedunt, sicut quod aqua convertatur in vinum, ut factum
<lb/>legitur Ioan. 2. Sed miraculum est supra facultatem naturae apparens, ut
<lb/>Augustinus dicit. Ergo videtur quod non omnia quae praeter rationes seminales
<lb/>fiunt, miracula sint.
<lb/>5. Praeterea, omnes virtutes activae creaturis collatae, rationes seminales dici
<lb/>possunt. Sed Angeli et homines dicuntur miracula facere. Ergo videtur quod
<lb/>non omnia miracula praeter rationes seminales fiant.
<lb/>6. Praeterea, monstra in natura contingunt, et praeter intentionem naturae
<lb/>agentis; non tamen miracula dicuntur. Ergo non in hoc consistit ratio miraculi
<lb/>quod est praeter rationes seminales fieri.
<lb/>SED CONTRA, illa opera miraculosa dicimus quae in admirationis divinae virtutis
<lb/>inducunt. Sed mutare cursum solitum naturae, non est nisi illius virtutis quae
<lb/>naturam instituit. Ergo ea proprie miracula dici debent quae praeter virtutes
<lb/>activas in natura contingunt.
<lb/><hi rend="bold">Solutio</hi>
<lb/>Respondeo dicendum, quod sicut ex verbis Philosophi habetur in principio
<lb/>Metaphysic., admiratio ex duobus causatur; scilicet ex hoc quod
<lb/>alicuius effectus causa occulta est, et ex eo quod aliquid in re videtur per quod
<lb/>aliter esse deberet; unde in hoc quod est diametrum quadrati non posse commensurari
<lb/>lateri, admiratio causatur ex hoc quod huius causa ignoratur, et ex hoc quod ex
<lb/>parvitate linearum videtur quod una alteri commensurari possit.
<lb/>Contingit ergo aliquid esse admirabile simpliciter, et aliquid esse admirabile
<lb/>quo ad hunc. Admirabile huic est id cuius causa occulta est sibi, et cui videtur
<lb/>secundum suam aestimationem aliquid obviare, quare non ita esse deberet;
<lb/>quamvis in re nihil sit repugnans, nec causa in se sit nimis occulta; et hoc potest
<lb/>dici mirum illi. Admirabile autem in se est id cuius causa simpliciter occulta
<lb/>est, ita etiam quod in re est aliqua virtus secundum rei veritatem per quam aliter
<lb/>debeat contingere. Huiusmodi autem sunt quae immediate a virtute divina
<lb/>causantur, quae est causa occultissima, alio modo quam se habeat ordo causarum
<lb/>naturalium: sicut quod caecus iterum videat, et quod mortuus resurgat, et
<lb/>huiusmodi: et haec proprie miracula dicuntur, quasi in seipsis et simpliciter
<lb/>mira. Haec autem quandoque sunt supra naturam, quandoque praeter naturam,
<lb/>quandoque contra naturam. Supra naturam dicitur esse miraculum, quando
<lb/>natura non potest in ipsam substantiam facti, sicut divisio maris rubri, suscitatio
<lb/>mortui, et huiusmodi. Illa vero dicuntur praeter naturam fieri in quae quidem
<lb/>natura potest quantum ad substantiam facti, sed tamen praeter operationem
<pb n="vol. 3, p. 872"/>
<lb/>naturae fiunt iussu divino. Et quod haec dicantur miracula, contingit ex
<lb/>tribus. Primo propter excessum, et singularem quemdam modum: sicut ranae
<lb/>productae in Aegypto in tanta multitudine sicut antea visum non fuerat.
<lb/>Secundo propter hoc quod hora determinata contingunt ad invocationem divini
<lb/>nominis, sicut quod manus Ieroboam extensa contra prophetam arefacta fuit, et
<lb/>ara eius divisa, 3 Reg., 13. Tertio quando aliquid universaliter contingit, sicut in
<lb/>veteri lege de aqua zelotypiae, Numer. 5, quod post potum illius venter adulterae
<lb/>divino miraculo putrescebat. Contra naturam autem dicitur fieri, quando in
<lb/>re est aliquid contrarium ei quod fit; sicut si grave sursum moveretur, et quod
<lb/>virgo peperit, vel aliquid huiusmodi; ita quod miraculose sequatur actus
<lb/>manente contraria natura, quae scilicet est principium contrarii actus.
<lb/>AD OBIECTA
<lb/>Ad primum dicendum, quod creatio, proprie loquendo, non est opus miraculosum,
<lb/>quia deficit una conditio miraculi: quamvis enim causam occultam
<lb/>habeat, tamen non est in re unde aliter esse deberet: immo esse rerum naturali
<lb/>quodam ordine a primo ente producitur, quamvis non per necessitatem naturae.
<lb/>Ad secundum dicendum, quod nec etiam creatio animarum vel iustificatio
<lb/>impiorum proprie miracula debent dici: quia quamvis sint praeter rationes
<lb/>seminales agentes ad perfectionem effectus, non tamen sunt praeter eas disponentes:
<lb/>dispositio enim corporis ad receptionem animae, et praeparatio voluntatis
<lb/>ad susceptionem gratiae, est per virtutem creaturae collatam. Si tamen
<lb/>sine tali praecedente praeparatione vel anima infunderetur vel gratia conferretur,
<lb/>utrumque miraculum dici posset; ut patet in formatione primi hominis, et in
<lb/>conversione Pauli. Nec tamen sequitur ex vi rationis inductae: quia «insolitum»,
<lb/>quod in definitione miraculi ponitur, non dicit raritatem facti, sed excludit
<lb/>solitum cursum naturae; unde si quotidie caeci illuminarentur, nihilominus
<lb/>miraculum esset; quia praeter cursum naturalem, qui nobis est consuetus,
<lb/>contingeret.
<lb/>Ad tertium dicendum, quod resurrectio miraculosa erit: quamvis enim sit
<lb/>secundum spem gratiae, est tamen supra spem naturae: et haec duplex spes
<lb/>distinguitur in Glossa, Rom. 4, super illud: «Qui contra spem in spem credidit»
<lb/>etc.
<pb n="vol. 3, p. 874"/>
<lb/>Ad quartum dicendum, quod quamvis conversio aquae in vinum non fuerit
<lb/>supra facultatem naturae quantum ad substantiam facti, tamen fuit supra eius
<lb/>facultatem quantum ad modum faciendi: non enim potest natura aquam in vase
<lb/>existentem subito in vinum convertere, sed per digestionem et maturationem
<lb/>uvae.
<lb/>Ad quintum dicendum, quod miracula non faciunt homines et Angeli quasi
<lb/>eorum virtute effectus ille agatur; sed homines impetrando precibus, et Angeli
<lb/>per ministerium.
<lb/>Ad sextum dicendum, quod quamvis monstra contingant in natura praeter
<lb/>intentionem virtutis formativae quae agit in semine, tamen reducuntur in aliquas
<lb/>causas naturales; contingunt enim ex aliqua indispositione materiae sicut
<lb/>ex principio proximo, vel ex impressione alicuius signi caelestis sicut ex principio
<lb/>remoto.
<pb n="vol. 3, p. 876"/>
<lb/><hi rend="bold">QUAESTIO 2</hi>
<lb/>Deinde quaeritur de formatione mulieris ex parte animae; et circa hoc quaeruntur
<lb/>tria: 1. Utrum anima rationalis sit ex traduce, vel per creationem. Si non
<lb/>ex traduce, quaeritur 2. Utrum creetur a Deo immediate, vel mediantibus
<lb/>Angelis; et 3. Quaeritur, utrum anima sensibilis et vegetabilis sit ex traduce.
<lb/>ARTICULUS 1
<lb/><hi rend="bold">Utrum anima humana traducatur a parentibus.</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod anima humana etiam a parentibus traducatur. Dicitur enim
<lb/>Genes. 46, 26: «Omnes animae quae egressae sunt de femore Iacob...sexaginta
<lb/>sex». Sed non egreditur aliquid filii ex femore patris nisi per traductionem
<lb/>seminis. Ergo videtur quod hoc modo anima filii ex parentibus veniat.
<lb/>2. Praeterea, omne id quod dat complementum operationi, cooperatur operanti.
<lb/>Si ergo Deus per hoc quod infundit animam adulterorum operationem perficeret,
<lb/>videtur quod adulteris cooperaretur; et hoc videtur inconveniens, quia
<lb/>qui cooperatur iniquo, non est ab iniquitate immunis. Ergo videtur quod anima
<lb/>rationalis non infundatur a Deo, sed traducatur a patre.
<lb/>3. Praeterea, filii a parentibus originale peccatum contrahunt, ut Apostolus
<lb/>docet Rom. 5. Sed accidens non potest traduci nisi traducatur subiectum eius.
<lb/>Ergo videtur quod anima rationalis, quae est subiectum culpae originalis, a
<lb/>parentibus traducatur.
<lb/>4. Praeterea, in omni generatione univoca generans dat speciem suam generato:
<lb/>quia agens et finis generationis incidunt in idem specie, ut in 2 Physic.
<lb/>dicitur. Sed cum homo ex homine procedit, est generatio univoca. Cum ergo
<lb/>homo speciem habeat ex anima rationali, videtur quod animam rationalem ex
<lb/>parentibus recipiat.
<lb/>5. Praeterea, sicut dicit Commentator in 2 Metaph., impossibile est ut
<lb/>sint diversi agentes quorum unius actio terminetur ad subiectum formae, et
<lb/>alterius ad formam: quia ad subiectum formae actio agentis non terminatur nisi
<lb/>secundum quod recipit formam: sequeretur enim, ut ipse dicit, quod subiectum
<lb/>et forma essent duo distincta, ex quibus non fieret unum, si essent termini diversarum
<lb/>actionum. Sed corpus organicum est subiectum huius formae quae est
<lb/>anima rationalis. Cum ergo per actionem virtutis formativae corpus organizetur,
<lb/>videtur quod eius actio se extendat ad ipsam rationalem animam; et sic
<lb/>anima rationalis traducitur.
<pb n="vol. 3, p. 878"/>
<lb/>6. Praeterea, ut in 4 Meteor. dicitur, perfectum unumquodque est quando
<lb/>sibi simile potest producere. Cum ergo anima rationalis sit perfectior omnibus
<lb/>formis naturalibus, videtur quod cum virtute aliarum formarum educantur similes
<lb/>formae in actum, multo fortius anima rationalis hoc possit facere.
<lb/>7. Praeterea, Deus die septima a condendis novis creaturis cessavit. Sed novum
<lb/>est quod nullo modo in praeexistentibus praeexistit. Ergo oportet animas singulorum
<lb/>hominum qui modo generantur, in operibus sex dierum praeextitisse.
<lb/>Cum igitur in prima natura non praeextiterint, ut haeretici dicunt, videtur
<lb/>omnes animas in anima primi hominis extitisse. Ergo videtur quod ex eius
<lb/>anima omnes animae traducantur sicut ex eius carne omnis caro humana
<lb/>traducitur.
<lb/>SED CONTRA est quod dicit Philosophus in 16 de Animalibus,
<lb/>quod intellectus ab extrinseco est: et in lib. De proprietatibus elementorum
<lb/>dicit, quod in nato fit spiritus vitae iussu Dei: et ita videtur quod non
<lb/>traducatur a patre. Hoc etiam auctoritate Sacrae Scripturae ostenditur, quia
<lb/>Genes. 2, 23, dicitur: «Hoc nunc os de ossibus meis, et caro de carne mea»:
<lb/>multoque carius amantiusque diceretur, anima de anima mea si sic esset anima
<lb/>de anima ut caro de carne, et os de osse.
<lb/>Praeterea, Isai. 7, 16, dicitur ex persona Domini: «Omnem flatum ego feci»,
<lb/>idest animam: et sic videtur anima, non ex traduce, sed ex creatione esse.
<lb/>Praeterea, Eccle. Ult., 7, dicitur: «Donec spiritus revertatur ad Deum qui fecit
<lb/>illum»: et sic videtur humana anima a Deo creata esse: et hoc Augustinus
<lb/>disputando inducit 10 super Genes. ad litter.
<lb/><hi rend="bold">Solutio</hi>
<lb/>Respondeo dicendum, quod traductio duo importat; scilicet originem et decisionem:
<lb/>non enim ignis generatus ab igne generante traduci proprie dicitur;
<lb/>similiter nec lignum divisum in partes dicitur quod eius una pars ab alia traducatur;
<lb/>unde traductio proprie dicitur in generatione animatorum, quae est per
<lb/>decisionem seminis; et ideo non potest dici traduci ab aliquo illud quod ab eo
<lb/>originem non habet nec divisionem recipit. Dividitur autem aliquid dupliciter;
<lb/>scilicet per se, ut corpus; et per accidens, ut forma corporalis materiae impressa.
<lb/>Anima vero rationalis nec corpus est, nec virtus corporalis; quod ipsa sua
<lb/>operatio ostendit, quae sine corpore est; et ideo traduci non potest per modum
<lb/>divisionis: et in hoc consistit ratio Aristotelis 16 de Animalibus.
<lb/>Vult enim quod quorum principiorum operationes sunt sine corpore,
<lb/>illa principia non traducantur per semen.
<pb n="vol. 3, p. 880"/>
<lb/>Similiter etiam patet quod nullo alio modo originem potest habere anima filii ex
<lb/>anima patris: aut enim hoc esset quia intellectus filii ab intellectu patris oriretur
<lb/>mediante virtute generativa et formativa, aut immediate. Primum autem est
<lb/>impossibile: quia effectus non potest esse immaterialior sua causa; unde cum
<lb/>virtus generativa sit potentia materialis, non potest eius actio ad formam immaterialem
<lb/>terminari. Secundum etiam esse non potest: quia cum sit duplex agens,
<lb/>secundum Avicennam, unum quod habet causalitatem respectu
<lb/>totius speciei, sicut sol qui est causa generabilium et corruptibilium; aliud
<lb/>autem est causa respectu unius individui tantum, sicut quod hic ignis est causa
<lb/>huius: neutro modo anima unius potest esse causa animae alterius. In causis
<lb/>enim quae essentialiter habent ordinem ad totam speciem, oportet quod causa
<lb/>et causatum non sint eiusdem ordinis nec eiusdem speciei: quia habent directe
<lb/>causalitatem suam supra essentiam speciei inquantum huiusmodi; unde secundum
<lb/>hoc non omnes animae rationales essent eiusdem speciei. Similiter etiam
<lb/>non potest esse per alium modum quo aliquid in una specie est causa alterius in
<lb/>eadem specie: quia hoc non contingit nisi secundum hoc quod agens movet
<lb/>materiam ad talem formam: anima autem rationalis non est quid ex materia
<lb/>(ad minus praeexistente) et forma compositum: nec est forma materialis, quae
<lb/>possit educi de potentia materiae, sicut aliae formae materiales, ut dictum est.
<lb/>Unde relinquitur quod principium originis ipsius animae rationalis sit aliquod
<lb/>principium separatum: et hoc quidem communiter conceditur et a theologis et a
<lb/>philosophis.
<lb/>AD OBIECTA
<lb/>Ad primum ergo dicendum, quod locutio illa est synecdochica; ponitur enim
<lb/>pars principalis, scilicet anima, pro toto homine; et hic modus loquendi consuetus
<lb/>est in Sacra Scriptura, et apud philosophos; unde Philosophus dicit
<lb/>9 Ethic., quod totus homo dicitur intellectus, per modum quo etiam
<lb/>tota civitas dicitur rector civitatis.
<lb/>Ad secundum dicendum, quod operatio adulteri potest dupliciter considerari.
<lb/>Aut secundum esse morale; et sic, prout est deformis, non cooperatur ad ipsam
<lb/>Deus, sed prohibet: aut secundum quod est in specie naturali; et sic est bonum
<lb/>quoddam; unde non est inconveniens ut tali operationi, inquantum bona est,
<lb/>Deus qui in omnibus operatur, complementum apponat.
<lb/>Ad tertium dicendum, quod quamvis peccatum originale sit in anima sicut in
<lb/>subiecto, tamen causatur in anima ex infectione seminis, et est in eo, scilicet in
<lb/>semine, quamvis non sicut in subiecto, tamen sicut in causa; et ideo per traductionem
<lb/>seminis, et non animae, peccatum originale traducitur.
<lb/>Ad quartum dicendum, quod hoc quod agens agat sibi simile, contingit dupliciter:
<lb/>aut quia forma secundum quam similitudo attenditur per actionem de
<lb/>potentia in actum educitur; aut quia per actionem disponitur materia, ut sit
<pb n="vol. 3, p. 882"/>
<lb/>necessitas ad receptionem formae; et primus modus est quo ad omnes in formis
<lb/>accidentalibus; secundus autem est etiam, secundum Avicennam, in
<lb/>omnibus formis substantialibus, quia ipse vult omnes formas substantiales esse
<lb/>a principio separato; sed secundum Aristotelem et Commentatorem, formae
<lb/>substantiales materiales pertinent ad primum modum, et anima rationalis ad
<lb/>secundum; et hic modus sufficit ad hoc quod agens agat sibi simile; quia non
<lb/>proprie forma generatur, sed compositum.
<lb/>Ad quintum dicendum, quod ratio illa procedit de diversis agentibus non ordinatis,
<lb/>scilicet quorum unum non operatur in altero; sed in ipsa operatione
<lb/>naturae operatur Deus; unde non est inconveniens quod actio eius pertingat ad
<lb/>aliquem terminum in quem non se extendit actio formativae virtutis; sic enim
<lb/>ipse Deus in natura operans, etiam organizationem corporis facit; unde est
<lb/>quasi actio continua, reducta in unum agens, et quae terminatur ad ultimam
<lb/>dispositionem subiecti, et quae terminatur ad formam; quamvis quantum ad
<lb/>primum cooperetur sibi natura, et non quantum ad secundum.
<lb/>Ad sextum dicendum, quod anima rationalis nec ex materia composita est, nec
<lb/>est forma materialis, quasi in materia impressa; et ideo non potest produci ab
<lb/>aliquo agente quod accidentalem causalitatem habeat ad ipsam ex parte materiae
<lb/>quae inducitur ad formam, sicut est in aliis formis materialibus; sed oportet
<lb/>quod producatur a principio quod habet causalitatem essentialem respectu
<lb/>essentiae eius; et hoc non potest esse unius speciei.
<lb/>Ad septimum dicendum, quod animae quae nunc creantur, sunt eiusdem speciei
<lb/>cum anima Adae, quae in operibus sex dierum creata fuit; et ideo, ut
<lb/>Augustinus dicit, iam tunc animam fecerat, quales et nunc facit; et
<lb/>ideo non aliquod novum creaturae genus nunc facit quod tunc in
<lb/>suis consummatis operibus non creaverit, scilicet quod quantum ad similitudinem
<lb/>speciei non praeextiterit etiam quodammodo in illis primis operibus secundum
<lb/>causales rationes; quia, sicut ibidem subdit Augustinus, corporibus humanis,
<lb/>quorum ex istis operibus propagatio continuata successione protenditur,
<lb/>tales congruit animas inseri, quales nunc facit, atque conserit.
<pb n="vol. 3, p. 884"/>
<lb/>ARTICULUS 2
<lb/><hi rend="bold">Utrum anima rationalis sit a Deo mediantibus Angelis.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod anima rationalis procedat a Deo mediantibus Angelis. Primo
<lb/>per hoc quod habetur in lib. de Causis, quia intelligentiae primae
<lb/>influunt formas fixas stantes, sicut est anima. Sed intelligentias Angelos dicimus.
<lb/>Ergo videtur quod a Deo mediantibus Angelis producatur.
<lb/>2. Praeterea, a causa infinita non potest immediate procedere effectus finitus,
<lb/>ut potest probari per demonstrationes Philosophi in 1 Cael. et Mund.,
<lb/>ubi probat quod corpus infinitum non potest agere. Sed Deus est causa infinitae
<lb/>virtutis. Ergo cum anima sit quid finitum, non potest immediate a Deo produci.
<lb/>3. Praeterea, non minor est ordo in spiritualibus quam in corporalibus, sed
<lb/>videmus in corporalibus superiora inferiorum causas esse. Ergo multo fortius hic
<lb/>in substantiis spiritualibus esse debet. Ergo cum Angeli sint altioris naturae
<lb/>quam animae, videtur quod ab Angelis animae producantur.
<lb/>4. Praeterea, per eadem est reditus in finem ultimum et exitus a primo principio.
<lb/>Sed anima rationalis in Deum reducitur per Angelos, ut Dionysius dicit.
<lb/>Ergo videtur quod etiam mediantibus Angelis a Deo procedat.
<lb/>5. Praeterea, cum omnis operatio sequatur naturam rei, ab illo res habet esse,
<lb/>cuius virtute propriam operationem participat. Sed propria operatio animae
<lb/>rationalis est operatio intellectualis. Cum ergo haec operatio conveniat sibi ex
<lb/>virtute intelligentiae, ut in libro de causis, dicitur, videtur quod ipsa
<lb/>secundum suum esse mediantibus Angelis producatur.
<lb/>SED CONTRA est quod Genes. 2, 7, dicitur, quod «inspiravit Deus in faciem eius
<lb/>spiraculum vitae». Haec autem est anima rationalis, qua homo vivit. Ergo videtur
<lb/>quod immediate a Deo sit.
<lb/>Praeterea, Damascenus dicit omnes illos cum patre suo diabolo maledictos qui
<lb/>Angelos aliquid creasse dicunt. Sed anima non potest educi in esse nisi per
<lb/>creationem, cum de potentia materiae non educatur, ut dictum est, nec ex materia
<lb/>composita, ut sic possit generabilis esse vel per se vel per accidens. Ergo
<lb/>videtur quod mediantibus Angelis producta non sit.
<pb n="vol. 3, p. 886"/>
<lb/><hi rend="bold">Solutio</hi>
<lb/>Respondeo dicendum, quod, sicut supra dictum est, res sub quodam ordine a
<lb/>primo principio prodiisse quidam philosophi opinati sunt: posuerunt enim a
<lb/>primo principio, quod Deus est, eo quod est unum et simplex, non potuisse
<lb/>immediate plura prodire, eo quod idem natum est facere idem; et ideo a primo
<lb/>immediate procedit intelligentia prima, in quam incidit, ex eo quod ab alio esse
<lb/>habet, quaedam pluralitas potentiae et actus; et ita ab hac intelligentia, secundum
<lb/>hoc quod intelligit primum principium, dicunt effluere secundam intelligentiam,
<lb/>quae est minoris actualitatis quam prima causa, cum causatum sit
<lb/>deficiens a sua causa essentiali; secundum autem quod intelligit se, prout est in
<lb/>actu, fluit ab ea anima orbis, quam movet; et secundum quod considerat se
<lb/>quantum ad id quod est in ipsa potentia, fluit ab ea ipsa substantia orbis; et sic
<lb/>deinceps usque ad ultimam intelligentiam, quae movet ultimum orbem, quam
<lb/>dicunt intelligentiam agentem: et ab hac dicit Avicenna, effluere
<lb/>animas humanas et omnes alias formas substantiales in istis inferioribus; et
<lb/>materiam generabilium et corruptibilium reducunt sicut in causam in substantiam
<lb/>orbis; et diversas variationes quae circa materiam accidunt, reducunt
<lb/>sicut in causam in motus caelestes; et omnes has causas medias, sicut et primam,
<lb/>ponunt agentia essentialia, quae causant essentiam rei sine motu; non
<lb/>autem sunt causa fiendi tantum per motum, sicut causae agentes naturales; et
<lb/>ideo omnibus intelligentiis attribuunt quemdam modum creationis, secundum
<lb/>quod eorum actio nihil praesupponit ex parte rei quae producitur, sed tantum
<lb/>ex parte agentis, cuius actio firmatur super actionem causae superioris: ut sic
<lb/>sola actio primi principii possit vere dici creatio, quae non firmatur in alterius
<lb/>actione, sed in ipsa firmantur ceterae actiones.
<lb/>Haec autem positio debile habet fundamentum, sicut etiam Commentator ostendit
<lb/>in 11 Metaph.; quia cum dicitur actio de Deo et de rebus naturalibus,
<lb/>est quasi aequivoce dicta; quia in naturalibus agentibus actio sequitur ex
<lb/>necessitate formae; unde secundum unitatem formae oportet esse unitatem in
<lb/>effectu; sed in divinis actio sequitur intellectum; et ideo secundum quod diversa
<lb/>ab uno possunt intelligi, ita diversi effectus ab uno immediate procedere possunt;
<lb/>et secundum hoc multitudo a Deo processit, prout se intellexit ut ideam
<lb/>plurium, idest ut participabilem diversimoda imitatione. Ipsa etiam positio veritati
<lb/>fidei non consonat, quae solum Deum creatorem enuntiat; in quo omnis
<lb/>idolatria tollitur, cui proculdubio maximum fomentum dicta opinio subministrat;
<lb/>unde secundum fidem non potest poni aliquid esse causa alterius post
<pb n="vol. 3, p. 888"/>
<lb/>Deum, nisi per viam motus et generationis; et ideo omnium eorum quae per
<lb/>generationem non inceperunt, oportet Deum immediatam causam ponere, ut
<lb/>sunt Angeli, animae, substantiae caelorum, et materia elementorum, et primae
<lb/>hypostases in omnibus speciebus. Dicta etiam positio tollit honorem animarum
<lb/>sanctarum, quibus promittitur Angelorum aequalitas, Matth. 11, in consecutione
<lb/>ultimi finis, quod non posset esse si causa essentialis animae Angelus esset;
<lb/>cum esse causati semper dependeat a sua causa essentiali; sicut et Anselmus
<lb/>probat quod reparatio humani generis per Angelum fieri
<lb/>non debuit ne dignitati animarum derogaretur. Sequeretur etiam aliud inconveniens,
<lb/>quod ultima beatitudo animarum non esset in divina fruitione, sed potius
<lb/>in fruitione Angelorum: quia ultima perfectio ad quam res potest pervenire, est
<lb/>haec ut coniungatur suo principio: et ideo a philosophis ponitur ultimam felicitatem
<lb/>hominis esse in continuatione intellectus possibilis ad intelligentiam
<lb/>agentem, sive talis continuatio sit in hac vita secundum quosdam, sive post
<lb/>hanc vitam secundum alios.
<lb/>AD OBIECTA
<lb/>Ad primum ergo dicendum, quod in hac materia auctoritates libri de Causis
<lb/>recipiendae non sunt: quia ille qui librum illum composuit, huius erroris auctor
<lb/>fuisse invenitur: nisi quis velit exponere, quod est praeter nostrum propositum.
<lb/>Ad secundum dicendum, quod illa ratio, si vim habeat, concludit quod nihil a
<lb/>Deo immediate causetur: quia omne quod est praeter ipsum, finitum est: nisi
<lb/>forte secundum aliquem modum substantias separatas infinitas esse ponamus,
<lb/>non simpliciter, sed secundum quid, scilicet versus inferius, ut in lib. de Causis
<lb/>dicitur: hoc est secundum quod earum virtus non limitatur ad determinatos
<lb/>effectus in his quae suae operationi subduntur: quo etiam modo infinitatem
<lb/>habet anima rationalis tam ex parte intellectus agentis, quo est omnia facere,
<lb/>quam ex parte intellectus possibilis quo est omnia fieri, et cuius est formam
<lb/>universalem recipere in qua sunt potentia infinita singularia: quod est etiam
<lb/>evidens argumentum immaterialitatis ipsius animae et quod ex traduce non sit:
<lb/>quia omnis forma materialis finita est, ut in 8 Physic. Probatur. Et ideo ad
<lb/>rationem illam dicendum est quod etiamsi Deus sit infinitus simpliciter, effectus
<lb/>tamen eius dupliciter limitatur. Primo et principaliter ex ordine sapientiae eius,
<lb/>quae cuilibet rei certos terminos praefigit. Secundo ex parte recipientis, quia
<lb/>influentiam agentis recipit patiens per modum virtutis suae, et non per modum
<lb/>virtutis ipsius agentis.
<pb n="vol. 3, p. 890"/>
<lb/>Ad tertium dicendum, quod etiam in corporalibus non ponimus superius esse
<lb/>causam inferioris, nisi per modum moventis et generantis; et haec in substantiis
<lb/>spiritualibus non ponimus, quia per generationem et motum in esse non producuntur;
<lb/>sed tamen sicut superiora corpora movent inferiora ad generationem,
<lb/>ita superiores substantiae spirituales movent inferiores ad propriam operationem,
<lb/>secundum quod Dionysius dicit, inferiores Angelos a
<lb/>superioribus illuminari, et homines ab Angelis.
<lb/>Ad quartum dicendum, quod quaelibet res tendit in finem ultimum per propriam
<lb/>operationem: et ideo secundum quod per illuminationem superiorum inferiores
<lb/>illuminantur ad proprias operationes, dicuntur per eos in Deum reduci. Non est
<lb/>enim inconveniens ut una creatura ponatur causa motus vel operationis alterius.
<lb/>Sed non est similis ratio de exitu rerum a primo principio: quia res non
<lb/>exit a suo principio per hoc quod aliquid operetur, sed solum per hoc quod aliquid
<lb/>a principio recipiat.
<lb/>Ad quintum dicendum, quod si intelligatur anima participare operationem
<lb/>intellectualem ab intelligentia, hoc modo quod potentia intelligendi insit animae
<lb/>per virtutem intelligentiae, haereticum est et redit in dictum errorem, quia
<lb/>potentia intelligendi sequitur naturam animae: si autem intelligatur hoc modo
<lb/>quod anima iuvatur in sua operatione per illuminationem Angelorum, ex hoc
<lb/>non potest concludi quod anima secundum suam naturam ab Angelis creata sit:
<lb/>non enim a quocumque iuvatur res vel movetur ad opus, ab eo esse habet.
<lb/>ARTICULUS 3
<lb/><hi rend="bold">Utrum anima sensibilis sit ex traduce.</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod etiam anima sensibilis non sit ex traduce. Nulla enim substantia
<lb/>simplex perfecta in esse quae sit hoc aliquid, educitur in esse nisi per creationem.
<lb/>Sed anima sensibilis est huiusmodi substantia. Ergo etc.. Probatio
<lb/>mediae. Illud quod est tantum forma et non hoc aliquid, non potest esse motor;
<lb/>unde in 8 Physic. Philosophus vult quod forma ignis non sit motor in
<lb/>motu eius naturali: non enim potest habere perfectam et absolutam actionem
<lb/>quae debetur motori qui non habet esse perfectum. Sed anima sensibilis est
<lb/>motor in animali. Ergo est hoc aliquid habens esse perfectum; et quod sit simplex,
<lb/>per se patet.
<pb n="vol. 3, p. 892"/>
<lb/>2. Praeterea, Commentator dicit in 3 de Anima, quod non potest
<lb/>esse aliqua virtus cognoscitiva ex commixtione elementorum. Sed ea quae producuntur
<lb/>per actionem naturae in inferioribus elementis, producuntur per
<lb/>actionem qualitatum activarum et passivarum elementorum commixtorum; eo
<lb/>quod nulla virtus activa est in istis inferioribus nisi per qualitates elementares,
<lb/>ut Commentator dicit 11 Metaphys.. Cum ergo anima sensibilis sit
<lb/>virtus cognoscitiva, videtur quod non per operationem naturae traduci possit,
<lb/>sed per creationem in esse producatur.
<lb/>3. Praeterea, omnis operatio naturae inferioris reducitur in virtutem caelestem,
<lb/>sicut in virtutem primi alterantis. Sed per virtutem caeli anima sensibilis educi
<lb/>non potest, cum corpus caeleste inanimatum sit, et nihil agat ultra suam speciem;
<lb/>quia effectus non potest esse potior causa agente. Ergo videtur quod non
<lb/>per operationem naturae, sed per creationem in esse educatur.
<lb/>4. Praeterea, eorum quae sunt idem secundum substantiam, non potest unum
<lb/>creari quin alterum creetur. Sed in homine anima sensibilis et anima rationalis
<lb/>sunt idem per essentiam. Ergo videtur, cum anima rationalis non traducitur, sed
<lb/>creetur, quod similiter nec anima sensibilis. Sed secundum animam sensibilem
<lb/>non differt homo a bruto. Ergo videtur quod etiam an brutis anima sensibilis sit
<lb/>per creationem.
<lb/>5. Praeterea, quanto aliquid est nobilius, tanto nobiliorem causam habet, vel
<lb/>saltem non minus nobilem. Sed anima sensibilis nobilior est in animalibus perfectis
<lb/>quam in generatis ex putrefactione. Ergo cum in generatis ex putrefactione
<lb/>non possit poni anima sensibilis ex aliquo principio naturali produci, cum
<lb/>non generentur ex sibi similibus, et ita oporteat quod a principio supernaturali
<lb/>animam sortiantur, videtur quod multo fortius hoc necessarium sit in animalibus
<lb/>perfectis.
<lb/>SED CONTRA est quod dicitur Gen. 1, 20: «Producant aquae reptile animae
<lb/>viventis». Sed aquae non producunt nisi illud quod virtute naturae producitur.
<lb/>Ergo videtur quod per virtutem seminalem rebus collatam animae sensibiles
<lb/>producantur.
<lb/>Praeterea, Philosophus dicit in 16 de Animalibus,
<lb/>quod intellectus solum ab extrinseco est. Ergo videtur quod anima
<lb/>sensibilis non sit ab extrinseco.
<pb n="vol. 3, p. 894"/>
<lb/><hi rend="bold">Solutio</hi>
<lb/>Respondeo dicendum, quod circa hanc quaestionem diversae inveniuntur opiniones
<lb/>et philosophorum, et etiam magistrorum.
<lb/>Quidam enim philosophi, ut Plato, Avicenna et Themistius, posuerunt omnes
<lb/>animas a principio separato esse, quod quidem principium Plato ideam posuit,
<lb/>Avicenna intelligentiam agentem, et theologi hanc viam tenentes, ipsum Deum.
<lb/>Ratio autem quae praedictos philosophos movit, ut Commentator narrat 7 et 11
<lb/>Metaph., est sumpta ex animalibus putrefactis, quae etiam obiiciendo
<lb/>tacta est: et similiter ex hoc quod in naturalibus nihil invenitur agens nisi
<lb/>forma accidentalis, ut calor et frigus quorum actione non potest anima produci,
<lb/>cum nihil agat ultra suam speciem. Sed tamen advertendum est, quod nullus
<lb/>philosophus inter animam sensibilem et alias formas substantiales distinxit
<lb/>quantum ad originem: quia praedicti philosophi omnes formas substantiales
<lb/>esse a principio separato posuerunt; tam animam sensibilem, quam formam
<lb/>lapidis vel ignis.
<lb/>Alii vero, ut Aristoteles et Commentator eius, qui ponunt formas alias materiales
<lb/>ex potentia materiae educi virtute agentium naturalium, ponunt etiam animam
<lb/>sensibilem et vegetabilem ex traduce esse, eo quod esse formarum naturalium
<lb/>non est ipsarum absolute, sed ipsorum compositorum: non enim per se
<lb/>possunt subsistere: et ideo ipsis formis per se loquendo non acquiritur esse, sed
<lb/>substantiis compositis; unde forma per se loquendo neque fit neque generatur,
<lb/>sed compositum. Et quia omne quod generatur, generatur ex sibi simili; ideo
<lb/>oportet quod generans vel inducens ad formam sit compositum ex materia et
<lb/>forma, et non forma tantum, vel substantia separata; et in hoc sustentatur
<lb/>Aristoteles in 7 Metaphys., et per eamdem rationem ostendit in 16 de
<lb/>Animalibus, animam vegetabilem et sensibilem non ab extrinseco
<lb/>esse, ostendens eas esse formas materiales ex hoc quod operationes exercent
<lb/>mediante corpore: quod enim habet esse absolutum a materia, habet etiam operationem
<lb/>a materia absolutam. Et ideo vult quod omnia principia vel virtutes
<lb/>quarum operationes non exercentur sine corpore, non sint ab extrinseco, sed ab
<lb/>agente corporali: et quod intellectus solus sit ab extrinseco: quia eius operatio
<lb/>est sine corpore, et etiam eius esse absolutum est; unde sibi debetur factio non
<lb/>tantum per accidens, sed etiam per se, ut esse incipiat, et oportet tunc quod hic
<lb/>sit secundum modum sibi competentem, et a principio separato.
<lb/>Alii vero philosophi attenderunt ad ipsas formas, ac si eis per se fieri deberetur;
<lb/>et ideo posuerunt omnes formas esse a principio formali separato.
<pb n="vol. 3, p. 896"/>
<lb/>Sed positio Aristotelis multo rationabilior est: quia nihil incipit vel fit vel generatur
<lb/>nisi secundum modum quo esse habet: et ideo concedimus animam sensibilem
<lb/>et vegetabilem ex traduce esse. Modus autem traductionis talis est; cum
<lb/>enim omne agens univocum et proximum inducat speciem suam in patiente, et
<lb/>cibus, secundum quod est patiens et alteratum, in nutrimentum corporis cedat
<lb/>(quia nutrit secundum quod est potentia caro, ut in 1 de Gener., text. 39 et in de
<lb/>anima a text. 45 usque ad 50 dicitur), oportet quod in fine speciem et virtutem
<lb/>nutrimenti recipiat. Ante ergo ultimam assimilationem, quando efficitur actu
<lb/>pars determinata, ut caro vel os, est in eo virtus speciei indeterminate ad hoc
<lb/>vel illud: quia determinatio ad hoc vel illud est secundum propriam virtutem
<lb/>determinatae partis: et ideo cum semen sit residuum ultimi cibi propinquissimi
<lb/>ad ultimam conversionem, est in eo potentia totum et non actu aliqua pars:
<lb/>ante vero quam resolvatur per actum virtutis generativae separatum a reliquo
<lb/>sui generis, est in eo potentia illa indistincta sicut forma totius non est in parte
<lb/>nisi in potentia: quando autem separatur, efficitur actu habens talem potentiam
<lb/>vel formam: sicut etiam videmus in animalibus annulosis, in quibus, secundum
<lb/>philosophum, una est anima in actu, et plures in potentia; unde quando dividuntur,
<lb/>efficitur quaelibet pars animata habens animam distinctam: in hoc
<lb/>tamen differunt, quia propter parvam differentiam organorum in illis animalibus
<lb/>pars est fere toti consimilis; et ideo in parte remanet anima perfecta, sicut
<lb/>erat in toto: semen autem decisum nondum est actu simile toti, sed in potentia
<lb/>propinqua: et ideo non remanet post divisionem animae in actu, sed in potentia:
<lb/>propter quod dicitur 2 de Anima, quod semen in potentia vivit et non actu.
<lb/>Haec autem potentia non est passiva in semine maris sicut dicimus ligna et
<lb/>lapides esse in potentia domus (sic enim est potentia in menstruo mulieris), sed
<lb/>est potentia activa, sicut dicimus formam domus in mente artificis esse potentia
<lb/>domum; unde arti comparat eam Philosophus in 17 de Animalibus;
<lb/>et hanc potentiam Avicenna et Commentator in 7 Metaphysic.
<lb/>vocant virtutem formativam: quae quidem virtus quantum ad modum operandi
<lb/>media est inter intellectum et alias vires animae. Aliae enim vires utuntur in
<lb/>suis operationibus determinatis organis: intellectus autem nullo: haec autem
<lb/>utitur aliquo corporali in sua operatione quod nondum habet determinatam
<lb/>speciem. Subiectum autem et organum huius virtutis est spiritus vitalis inclusus
<lb/>in semine; unde ad continendum huiusmodi spiritum semen est spumosum, et
<lb/>haec est causa albedinis eius. Huic autem spiritui coniungitur virtus formativa,
<lb/>magis per modum motoris quam per modum formae, etsi forma eius aliquo
<lb/>modo sit; unde dicit Commentator in 7 Metaphys., quod includitur in
<lb/>semine virtus illa quodammodo sicut uniuntur motores orbibus. Illi autem corporali
<lb/>spiritui coniungitur triplex calor: scilicet calor elementaris, qui est sicut
<lb/>instrumentum resolvens et consumens et huiusmodi operans; et calor animae,
<lb/>qui est vivificans; et calor caeli cuius virtute movet ad speciem determinatam:
<pb n="vol. 3, p. 898"/>
<lb/>et virtute huius triplicis caloris, virtus formativa convertit materiam a muliere
<lb/>praeparatam in substantiam membrorum per modum quo est transmutatio corporis
<lb/>in augmento ut 15 de Animalibus dicitur;
<lb/>et secundum quod proceditur in perfectione organorum, secundum hoc
<lb/>anima incipit magis ac magis actu esse in semine, quae prius erat in potentia:
<lb/>ita quod conceptum primo participat opera vitae nutritivae, et tunc dicitur vivere
<lb/>vita plantae; et sic deinceps, donec perveniat ad completam similitudinem
<lb/>generantis.
<lb/>AD OBIECTA
<lb/>Ad primum ergo dicendum, quod anima sensibilis nullo modo est hoc aliquid:
<lb/>quia nec habet aliquam partem sui per quam individuetur: nec habet esse subsistens
<lb/>et absolutum, cum nulla eius operatio sit nisi mediante corpore; nec hoc
<lb/>ipsum quod est moveri motu progressivo, facit sine organo corporali. Est enim
<lb/>duplex virtus motiva: una imperans, et altera imperata. Imperans est virtus
<lb/>appetitiva sensitiva, cuius actus constat quod non est sine organo corporali.
<lb/>Virtus autem motiva imperata et exequens motum est vis quaedam musculis et
<lb/>lacertis affixa, ad quorum motum totum corpus movetur. Et sic patet quod in
<lb/>motu animalis haec operatio quae est movere, non est animae sensitivae secundum
<lb/>se, sed mediante organo corporali; unde non sequitur quod esse absolutum
<lb/>habeat.
<lb/>Ad secundum dicendum, quod ex actione qualitatum elementarium sequitur aliquid
<lb/>dupliciter. Uno modo ex ipsis secundum se, sicut sapor et odor, durum et molle, et
<lb/>alia quae determinantur in 4 Meteor.: et sic nec anima sensibilis
<lb/>nec aliqua forma substantialis ex actionibus earum sequitur: quia sequeretur
<lb/>quod formae substantiales ex necessitate materiae inducerentur, ut
<lb/>Empedocles dixit. Alio autem modo sequitur aliquid ex eis sicut ex instrumentis,
<lb/>ut dicit Philosophus in 2 de Anima, quod ignis in motu augmenti est
<lb/>sicut instrumentum regulatum, sed principaliter agens et regulans est virtus
<lb/>animae dirigens in determinatam quantitatem. Et similiter dico, quod ex actionibus
<lb/>qualitatum activarum consequitur anima sensibilis et aliae formae substantiales
<lb/>secundum quod in eis ut instrumentis manet virtus animae, vel alterius
<lb/>substantialis formae et ipsius caeli; et ideo non oportet, cum non agant in
<lb/>virtute sua tantum, quod ex actionibus earum nihil sequatur ultra earum speciem:
<lb/>quia ex motu instrumenti sequitur effectus secundum rationem principalis
<lb/>agentis.
<lb/>Ad tertium dicendum, quod supposito secundum fidem nostram quod caelum sit
<lb/>corpus inanimatum, nihilominus tamen ponimus quod motus eius sit ab aliqua
<lb/>substantia spirituali sicut motore: et cum motus sit actus motoris et mobilis,
<lb/>oportet quod in motu non tantum relinquatur virtus corporalis ex parte mobilis,
<lb/>sed etiam virtus quaedam spiritualis ex parte motoris: et quia motor est vivens
<lb/>nobilissima vita, ideo non est inconveniens, si motus caelestis, inquantum est in
<pb n="vol. 3, p. 900"/>
<lb/>eo intensio et virtus motoris, per modum quo virtus agentis principalis est in
<lb/>instrumento, est causa vitae materialis, qualis est per animam sensibilem et
<lb/>vegetabilem.
<lb/>Ad quartum dicendum, quod quamvis homo et equus in hoc conveniant quod est
<lb/>sensibile, non tamen oportet quod anima sensibilis sit unius rationis in homine
<lb/>et equo: quia homo et equus non sunt unum animal in specie; unde in homine
<lb/>anima sensibilis est multo nobilior quam in aliis animalibus quantum ad principales
<lb/>actus, ut patet in actibus interiorum sensuum, et in operatione tactus, qui
<lb/>est principalis sensus: in omni enim toto potestativo potentia inferior superiori
<lb/>coniuncta perfectior invenitur; ut potestas praepositi multo excellentior est in
<lb/>Rege. Anima autem sensibilis in homine per essentiam coniungitur animae
<lb/>rationali; et ideo totum est per creationem. Sed tamen modus traductionis seminis
<lb/>est similis in homine et in aliis animalibus; quia in semine hominis est etiam
<lb/>virtus formativa, sicut in animalibus; sed quia actio illius virtutis est materialis,
<lb/>ut dictum est, non potest actio eius pertingere ad essentiam immaterialem; sed
<lb/>tamen per actionem huius virtutis primo consequitur conceptus vitam nutritivam
<lb/>et postea vitam sensitivam. Sed quia, ut Avicenna dicit,
<lb/>in hoc processu sunt plurimae generationes et corruptiones,
<lb/>sicut quod semen convertitur in sanguinem, et sic deinceps; quando venitur ad
<lb/>secundam perfectionem, prima perfectio non manet eadem numero, sed acquiritur
<lb/>simul cum acquisitione secundae; et sic patet quod in infusione animae
<lb/>rationalis homo simul consequitur in una essentia animae animam sensitivam
<lb/>et vegetativam; et priores perfectiones non manent eaedem numero.
<lb/>Ad quintum dicendum, quod in animalibus generatis ex putrefactione virtus
<lb/>caeli, ut Commentator dicit in 7 Metaph., supplet locum virtutis
<lb/>formativae in semine: huiusmodi enim animalia propter sui imperfectionem non
<lb/>requirunt tot ad sui generationem sicut animalia perfectiora, in quibus oportet
<lb/>quod cum virtute caelesti adsit in semine virtus animae a patre derivata: est
<lb/>enim virtus caelestis in omnibus corporibus inferioribus sicut virtus motoris in
<lb/>moto, ut inducat unumquodque in speciem secundum materiae dispositionem:
<lb/>et hae virtutes caelestes in elementis receptae vocantur a Philosopho in 16 de
<lb/>Animalibus virtutes animae, quibus omnia elementa
<lb/>plena dicit, eo quod huiusmodi virtutes sunt sufficientes ad animationem materiae,
<lb/>si pertingat ad aliquam complexionis aequalitatem.
<pb n="vol. 3, p. 902"/>
<lb/><hi rend="bold">EXPOSITIO TEXTUS</hi>
<lb/>«Aut si de pedibus, ad servitutem subiicienda». Non videtur esse verum per hoc
<lb/>quod dicitur Gen. 3, 16: «Sub viri potestate eris». Et dicendum quod hoc in
<lb/>poenam mulieris inobedientis inductum est. Vel dicendum quod non est sub
<lb/>potestate viri per modum servitutis, sed per modum gubernationis.
<lb/>«Ideoque potius de illo addito quam de ipsa costa mulier facta deberet dici».
<lb/>Haec conclusio non sequitur: cuius ratio in obiectionibus dicta est.
<lb/>«Eo sane miraculo quo postea de quinque panibus a iesu caelesti benedictione
<lb/>multiplicatis quinque millia hominum satiata sunt». Haec similitudo etiam ad
<lb/>probandum eius propositum non valet: quia Augustinus eo modo multiplicationem
<lb/>illam factam dicit, super Ioan., sicut ex paucis granis crescunt
<lb/>multae segetes: quod quidem per attractionem humoris a terra certum est fieri.
<lb/>«Cum Angelorum ministerio facta sit mulieris formatio, non est eis tamen tribuenda
<lb/>creationis potentia». Quod quidem ministerium esse potuit in separatione
<lb/>costae, et in congregatione materiae, ex cuius conditione corpus mulieris
<lb/>formatum est.
<lb/>«Tamen propter effectus diversos pluraliter dicit Augustinus causas primordiales
<lb/>omnium rerum in Deo esse». Et hoc est secundum quod dicuntur plures
<lb/>ideae secundum diversos respectus ad creaturas, ut supra in 1 libro dictum est.
<pb n="vol. 3, p. 912"/>
<lb/><hi rend="bold">IN SECUNDUM SENTENTIARUM, DISTINCTIO 19</hi>
<lb/><hi rend="bold">DIVISIO TEXTUS</hi>
<lb/>Determinata superius institutione humanae naturae quantum ad utrumque
<lb/>sexum, hic prosequitur conditiones naturae institutae quantum ad primum
<lb/>statum sui. Dividitur autem in partes duas: in prima determinat ea quae pertinent
<lb/>ad conservationem individui in esse per immortalitatem; in secunda ea quae
<lb/>pertinent etiam ad multiplicationem speciei per generationem, 20 dist., ibi:
<lb/>«Post haec videndum est qualiter primi parentes, si non peccassent, filios procreassent».
<lb/>Prima in duas: in prima ostendit immortalitatem hominis quantum
<lb/>ad primum statum; in secunda inquirit causam ac modum eius, ibi: «Solet hic
<lb/>quaeri, cum homo primus mortale et immortale corpus habuerit, utrum ex conditione
<lb/>naturae habuerit utrumque, an alterum beneficium esset gratiae». Circa
<lb/>primum tria facit: primo manifestat intentionem; secundo proponit hominis
<lb/>immortalitatem, ibi: «Primus ergo homo secundum naturam corporis terreni
<lb/>immortalis fuit quodammodo»; tertio manifestat differentiam illius primi status
<lb/>ad duos status sequentes, ibi: «In primo statu fuit corpus hominis animale».
<lb/>«Solet hic quaeri». Hic inquirit causam immortalitatis, et modum, utrum scilicet
<lb/>esset per gratiam, vel per naturam; et circa hoc tria facit: primo movet
<lb/>quaestionem; secundo determinat eam ex verbis Augustini, ibi: «Ad quod dici
<lb/>potest»; tertio inducit quorumdam disceptationem super hac determinatione,
<lb/>ibi: «Propter hoc aliqui dicunt quod nisi illo ligno vitae uteretur, non semper
<lb/>viveret, quia peccaret». Et circa hoc duo facit: primo ponit quorumdam opinionem,
<lb/>qui simpliciter dictae determinationi adhaerent, dicentes, solam gratiam
<lb/>esse causam immortalitatis; secundo obiicit in contrarium, et ponit contrariam
<lb/>opinionem, ibi: «Sed adhuc quaeritur». Et circa hoc tria facit: primo ponit
<lb/>obiectionem contra primam opinionem; secundo ex hoc inducit opinionem contrariam,
<lb/>ibi: «Aliqui dicunt quod si non fuisset ei praeceptum vesci illo ligno, et
<lb/>sic aliis, non illo, vesceretur, viveret semper»; tertio ponit quaedam verba
<lb/>Augustini ex quibus secunda opinio firmamentum habere videtur, ibi: «De hac
<lb/>vero hominis immortalitate qualis fuerit, Augustinus... sic ait». Ubi prius verba
<lb/>Augustini ponit, qualitatem potentiae immortalitatis exprimentia; secundo ex
<lb/>his concludit secundam opinionem, ad quam firmandam aliam auctoritatem
<lb/>Augustini inducit, ibi: «Ideo alii dicunt, quod immortalitatem de natura
<lb/>habebat».
<pb n="vol. 3, p. 914"/>
<lb/><hi rend="bold">QUAESTIO 1</hi>
<lb/>Hic quaeruntur quinque: 1. De immortalitate hominis secundum animam;
<lb/>2. Utrum homo in statu innocentiae fuerit immortalis secundum corpus;
<lb/>3. Utrum fuerit impassibilis; 4. Supposito quod sic, utrum illa immortalitas et
<lb/>impassibilitas fuerit per naturam, vel per gratiam; 5. Utrum illa immortalitas
<lb/>sit eadem cum immortalitate resurgentium.
<lb/>ARTICULUS 1
<lb/><hi rend="bold">Utrum anima hominis corrumpatur ad corruptionem corporis.</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod anima hominis corrupto corpore corrumpatur. Primo per hoc
<lb/>quod habetur Eccle. 3, 19: «Unus est interitus hominis et iumentorum». Sed
<lb/>iumenta simul in corpore et in anima intereunt. Ergo videtur quod etiam homo.
<lb/>2. Praeterea, differentiae superiores participantur uniformiter ab his quae conveniunt
<lb/>in aliquo inferiori; sicut omne animal aequaliter se habet ut dicatur
<lb/>corporeum. Sed incorruptibile et corruptibile sunt differentiae entis. Ergo
<lb/>eodem modo conveniunt omnibus quae sunt in aliquo determinato genere. Sed
<lb/>in omnibus animalibus accidit corruptio per hoc quod forma eorum in non ens
<lb/>secedit. Ergo videtur quod similiter in hominibus.
<lb/>3. Praeterea, quorumcumque est unum esse, non potest corrumpi unum sine
<lb/>corruptione alterius, cum corruptio sit mutatio de esse in non esse. Sed formae
<lb/>et materiae est unum esse, cum esse debeatur composito, quod ex utroque resultat.
<lb/>Ergo non potest esse corruptio materiae sine corruptione formae. Sed
<lb/>anima est forma corporis, ut in 2 de Anima habetur. Ergo corrupto corpore
<lb/>etiam anima corrumpitur.
<lb/>4. Si dicatur, quod anima etiam est forma et substantia, et post mortem non
<lb/>manet inquantum est forma, sed inquantum est substantia; contra. Aut anima
<lb/>est forma per essentiam suam, aut per aliquod accidens suum. Si primo modo,
<lb/>ergo cum unius rei non sint plures essentiae, si anima post mortem non manet
<lb/>inquantum est forma, essentia sua penitus annihilabitur. Si autem secundo
<lb/>modo, cum ex anima et corpore non constituatur unum quod est homo nisi
<lb/>inquantum anima est forma corporis, sequeretur quod homo sit ens per accidens,
<lb/>et non significet aliquid in praedicamento substantiae, quod est valde
<lb/>absurdum. Ergo videtur quod post mortem nullo modo anima remaneat.
<pb n="vol. 3, p. 916"/>
<lb/>5. Praeterea, ut in 1 Caeli et Mundi probat Philosophus, impossibile est
<lb/>quod aliquid habeat virtutem ad essendum semper, quod non semper fuit: quia
<lb/>virtus quae est ad hoc ut sit semper, determinatur ad tempus infinitum; et quod
<lb/>in tempore infinito potest esse, non habet virtutem determinatam ad hoc ut
<lb/>quandoque sit, et quandoque non sit, quod invenitur in omni eo quod esse coepit.
<lb/>Sed anima rationalis non semper fuit, quinimmo cum corpore incepit. Ergo
<lb/>nec semper erit, sed cum corpore finietur.
<lb/>6. Praeterea, cum nulla sit substantia sine propria operatione, ut Damascenus
<lb/>dicit, impossibile est animam separari a corpore, si in
<lb/>omni operatione sua indiget corpore. Sed in intelligendo corpore indiget: quia
<lb/>non est intelligere sine phantasmate, ut in 1 et 3 de Anima dicitur,
<lb/>et huiusmodi intelligere corrumpitur corrupto corpore, ut in 1 de Anima
<lb/>dicitur: de aliis etiam operationibus eius planum est quod sine corpore non
<lb/>exercentur. Ergo animam a corpore separatam remanere est impossibile.
<lb/>7. Praeterea, omne quod est ex nihilo, ut Damascenus dicit,
<lb/>vertibile est in nihil. Sed anima, cum sit creatura, ex nihilo est. Ergo videtur
<lb/>quod in nihil vertibilis sit; et ita est corruptibilis.
<lb/>In contrarium est quod dicit Philosophus in 2 de Anima, quod reliquum
<lb/>genus animae, scilicet intellectus, separatur ab aliis partibus animae,
<lb/>sicut perpetuum a corruptibili; et in 1 de Anima, quod intellectus
<lb/>videtur substantia quaedam esse, et non corrumpi: non enim corrumpitur per
<lb/>se, cum etiam inferiores vires, ut sensitivae, de quibus minus videtur, debilitentur
<lb/>tantum ex indispositione organorum: nec etiam per accidens, cum non sit
<lb/>forma super aliud delata, sed substantia quaedam per se subsistens.
<lb/>Praeterea, in 10 Ethic. Philosophus probat felicitatem contemplativam activa
<lb/>digniorem esse, quia est diuturnior. Sed felicitas activa extenditur usque ad
<lb/>terminum huius corporalis vitae. Ergo contemplativa remanet etiam post hanc
<lb/>vitam. Non autem in corpore. Ergo in anima.
<lb/>Praeterea, ad Deum pertinet habere curam et providentiam de omnibus quae in
<lb/>mundo fiunt, et praecipue de his quae circa homines geruntur, et praecipue
<lb/>circa bonos, et qui sunt Deo simillimi, ut habetur ex verbis Philosophi
<lb/>10 Ethicorum, quod homo sapiens est Deo simillimus, et sibi amantissimus.
<lb/>Sed non potest esse sine iniustitia provisoris et gubernantis, ut mali non
<lb/>puniantur et boni non praemientur. Cum ergo iniustitia in Deum cadere non
<lb/>possit, oportet omne malum puniri, et omne bonum praemiari. Hoc autem in
<lb/>vita ista non contingit, cum frequenter bona malis eveniant, et e converso. Ergo
<lb/>videtur quod hoc erit post hanc vitam.
<pb n="vol. 3, p. 918"/>
<lb/>Praeterea, ut in 3 de Anima Philosophus dicit, anima est locus specierum.
<lb/>Sed locus conservat locatum. Ergo si similitudo bona est, oportet quod in
<lb/>anima intellectiva, de qua loquitur, species intelligibiles conserventur. Sed
<lb/>intellectus potest intelligere praesentibus intelligibilibus, sicut sensus sentire
<lb/>praesentibus sensibilibus. Ergo anima potest per se in actum intelligendi, sine
<lb/>hoc quod aliquid a corpore accipiat; et ita videtur quod sine corpore esse possit,
<lb/>ex regula quam Aristoteles in principio de anima ponit, quod si
<lb/>anima habet operationem propriam sine corpore, est separabilis.
<lb/><hi rend="bold">Solutio</hi>
<lb/>Respondeo dicendum, quod circa hoc quatuor sunt positiones. Prima fuit antiquorum
<lb/>naturalium, qui intellectum a sensu non discernebant; unde sicut operatio
<lb/>sensus dependet a corpore, ita etiam ponebant intellectus operationem ex
<lb/>corpore dependere et animam intellectivam consequi naturam corporalem:
<lb/>unde quidam ponebant animam esse ignem, quidam vaporem, quidam harmoniam,
<lb/>et sic de aliis, secundum quod tantum sensus et motus animalium considerabant;
<lb/>et ideo secundum eos necessarium fuit ponere animam post corpus
<lb/>non remanere. Hanc autem opinionem Aristoteles, sufficienter
<lb/>infringit, ostendens intellectum habere esse absolutum, non dependens a
<lb/>corpore; propter quod dicitur non esse actus corporis; et ab Avicenna dicitur
<lb/>non esse forma submersa in materia; et in libro de Causis
<lb/>dicitur non esse super corpus delata. Huius autem probationis
<lb/>medium sumitur ex parte operationis eius. Cum enim operatio non possit esse
<lb/>nisi rei per se existentis, oportet illud quod per se habet operationem absolutam,
<lb/>etiam esse absolutum per se habere. Operatio autem intellectus est ipsius
<lb/>absolute, sine hoc quod in hac operatione aliquod organum corporale communicet;
<lb/>quod patet praecipue ex tribus. Primo, quia haec operatio est omnium
<lb/>formarum corporalium sicut obiectorum; unde oportet illud principium cuius
<lb/>est haec operatio, ab omni forma corporali absolutum esse. Secundo, quia
<lb/>intelligere est universalium; in organo autem corporali recipi non possunt nisi
<lb/>intentiones individuatae. Tertio, quia intellectus intelligit se; quod non contingit
<lb/>in aliqua virtute cuius operatio sit per organum corporale; cuius ratio est, quia
<lb/>secundum Avicennam, cuiuslibet virtutis operantis per organum
<lb/>corporale, oportet ut organum sit medium inter ipsam et obiectum eius.
<lb/>Visus enim nihil cognoscit nisi illud cuius species potest fieri in pupilla. Unde
<lb/>cum non sit possibile ut organum corporale cadat medium inter virtutem aliquam
<lb/>et ipsam essentiam virtutis, non erit possibile ut aliqua virtus operans
<lb/>mediante organo corporali cognoscat seipsam. Et haec probatio tangitur in
<pb n="vol. 3, p. 920"/>
<lb/>libro de Causis in illa propositione 15: «Omnis sciens qui scit essentiam suam,
<lb/>est rediens ad essentiam suam reditione completa». Et dicitur redire complete
<lb/>ad essentiam, ut ibi Commentator exponit, cuius essentia est fixa stans, non
<lb/>super aliud delata. Ex quibus omnibus patet quod anima intellectiva habet esse
<lb/>absolutum, non dependens ad corpus; unde corrupto corpore non corrumpitur.
<lb/>Secunda fuit Pythagorae et Platonis, qui videntes incorruptionem animae, erraverunt
<lb/>in hoc quod posuerunt animas de corpore in corpus transire. Et hanc
<lb/>positionem improbat Philosophus in 1 de Anima, ostendens quod
<lb/>anima est forma corporis et motor eius. Oportet autem ut determinatae formae
<lb/>determinata materia debeatur, et determinato motori determinatum organum,
<lb/>sicut quaelibet ars in agente utitur propriis instrumentis: unde haec anima non
<lb/>potest esse forma et motor nisi huius corporis.
<lb/>Tertia positio est eorum qui dicunt, animam intellectivam secundum quid corruptibilem
<lb/>esse, et secundum quid incorruptibilem; quia secundum hoc quod de
<lb/>anima est huic corpori proprium, corrumpitur corrupto corpore; secundum
<lb/>autem id quod omnibus est commune, incorruptibilis est. Ponunt enim intellectum
<lb/>esse unum in substantia omnium; quidam agentem, et quidam possibilem,
<lb/>ut supra dictum est, dist. 17: et hunc esse substantiam incorruptibilem, et in
<lb/>nobis non esse nisi phantasmata illustrata lumine intellectus agentis, et moventia
<lb/>intellectum possibilem, quibus intelligentes sumus, secundum quod per ea
<lb/>continuamur intellectui separato. Ex quo sequitur quod si id quod est proprium,
<lb/>destruitur, tantum communi remanente, ex omnibus animabus humanis una tantum
<lb/>substantia remaneat, dissolutis corporibus. Haec autem positio quibus
<lb/>rationibus innitatur, et quomodo improbari possit, supra dictum est, 17 dist..
<lb/>Quarta positio est quam fides nostra tenet, quod anima intellectiva sit substantia
<lb/>non dependens ex corpore, et quod sint plures intellectivae substantiae
<lb/>secundum corporum multitudinem, et quod destructis corporibus remanent
<lb/>separatae, non in alia corpora transeuntes; sed in resurrectione idem corpus
<lb/>numero quod deposuerat unaquaeque assumat.
<lb/>AD OBIECTA
<lb/>Ad primum ergo dicendum, quod Salomon ibi loquitur more concionatoris,
<lb/>assumens in se diversorum hominum sententias, et sapientum, et stultorum; ut
<lb/>in fine omnibus appareat quae sit verior sententia; unde concludit quasi sententiam
<pb n="vol. 3, p. 922"/>
<lb/>proferens, dicens, cap. 12 et 13: «Finem loquendi omnes pariter audiamus:
<lb/>Deum time, et mandata eius observa». Et hoc est unum ex illis quae ab eo
<lb/>in persona stultorum inducuntur.
<lb/>Ad secundum dicendum, quod corruptio invenitur in omnibus corruptibilibus
<lb/>secundum unam rationem communem, quantum ad id quod per se corruptioni
<lb/>convenit, sed non quantum ad id quod accidit ei. Cum enim corruptio sit proprie
<lb/>compositi transmutatio de esse in non esse, hoc per se ad corruptionem
<lb/>pertinet ut compositum esse desistat; et quia compositum habet esse ex
<lb/>coniunctione formae ad materiam, ideo divisio formae a tali materia invenitur
<lb/>in qualibet corruptione; sed quod forma in nihil cadat, vel non, hoc corruptioni
<lb/>accidit ex ratione propria huius formae vel illius. Si enim sit forma talis cuius
<lb/>esse sit absolutum et non dependens, in cuius esse participationem materia
<lb/>adducitur ex hoc quod perficitur tali forma, contingit ut ex defectu materiae
<lb/>compositum huiusmodi esse amittat, secundum hoc quod improportionata ad
<lb/>ipsum efficitur: et tamen ipsa forma remanet in suo esse, et sic destructio est
<lb/>compositi, forma remanente. Si vero forma non habeat esse absolutum in quo
<lb/>subsistat, sed sit per esse compositi, tunc ex quo compositum desinit esse, oportet
<lb/>quod forma etiam esse amittat, et per accidens corrumpatur.
<lb/>Ad tertium dicendum, quod, sicut dicit Commentator in 3 de Anima,
<lb/>intellectus non eodem modo dicitur forma cum aliis formis
<lb/>materialibus; quod quantum ad hoc dico verum esse (licet ipse aliud intendat)
<lb/>quod anima cum habeat esse absolutum, ut eius operatio ostendit, non habet
<lb/>esse per esse compositi, quin potius compositum per esse eius; et ideo corrupto
<lb/>corpore non corrumpitur per accidens anima sicut aliae formae, quae non sunt
<lb/>nisi per esse compositi, nec aliquam operationem habent nisi mediante materia.
<lb/>Ad quartum dicendum, quod anima rationalis praeter alias formas dicitur esse
<lb/>substantia et hoc aliquid, secundum quod habet esse absolutum; et quod dicitur,
<lb/>quod anima potest dupliciter considerari, scilicet secundum quod est substantia,
<lb/>et secundum quod est forma, non est intelligendum quantum ad diversa
<lb/>quae in ipsa sunt, quasi aliud sit essentia sua et aliud ipsam esse formam, ut sic
<lb/>esse formam accidat sibi sicut color corpori: sed distinctio accipitur secundum
<lb/>eius diversam considerationem; non enim ex hoc quod est forma habet quod
<lb/>post corpus remaneat; sed ex hoc quod habet esse absolutum, ut substantia
<lb/>subsistens: sicut etiam homo non habet quod intelligat ex hoc quod est animal,
<lb/>sed ex hoc quod est rationalis; quamvis utrumque sit sibi essentiale.
<lb/>Ad quintum dicendum, quod ex ratione illa non plus probatur quam hoc, scilicet
<lb/>quod id quod habet virtutem ad hoc ut sit semper, dum habet illam virtutem,
<lb/>non terminat esse suum ad aliquod tempus ante vel post, quasi non potuerit per
<lb/>hanc virtutem plus quam certo tempore durasse; et hoc etiam in anima verum
<pb n="vol. 3, p. 924"/>
<lb/>est; quia per virtutem quam modo habet, potuisset per mille millia annorum
<lb/>durasse. Sed quia hanc virtutem a se non habet, sed ab alio, tunc ex hac virtute
<lb/>incepit sua duratio quando haec virtus data est sibi.
<lb/>Ad sextum dicendum, quod intelligere cum aliquo vel sine aliquo dicitur dupliciter.
<lb/>Vel hoc modo quod illud etiam intelligatur esse particeps operationis,
<lb/>sicut organum virtutis visivae simul cum virtute visiva videt, quia videre est
<lb/>compositi; et sic intellectus omnino sine corpore intelligit, quia haec operatio
<lb/>non perficitur mediante organo corporali; vel ita quod illud sit obiectum operationis,
<lb/>sicut visus non potest videre sine colore; et hoc modo etiam intellectus in
<lb/>statu viae non potest intelligere sine phantasmate, quod se habet ad intellectum
<lb/>sicut color ad visum, ut Philosophus dicit. Et ex hoc non
<lb/>ostenditur quod anima intellectiva habeat esse dependens ad corpus, cum operatio
<lb/>egrediatur ab ipsa absolute. Sed post mortem alium modum intelligendi
<lb/>habebit, de quo locus erit inquirendi in fine quarti libri.
<lb/>Ad septimum dicendum, quod vertibilitas in nihil, nihil aliud ponit in creatura
<lb/>quam dependentiam esse eius ad principium a quo esse habet; adeo quod si
<lb/>influentia eius cessaret, quaelibet creatura esse desisteret. Sed ex hoc non potest
<lb/>creatura corruptibilis dici, ut in 1 lib. dictum est, dist. 8.
<lb/>ARTICULUS 2
<lb/><hi rend="bold">Utrum homo in primo statu habuerit necessitatem moriendi.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod homo in primo statu habuit necessitatem moriendi secundum
<lb/>corpus. Quidquid enim sequitur ex necessitate materiae, est necessarium necessitate
<lb/>absoluta, ut in 2 Phys. habetur. Sed corruptio compositi ex contrariis
<lb/>sequitur ex necessitate materiae. Ergo corpus hominis, quod ex contrariis
<lb/>compositum erat, simpliciter et absolute erat necesse corrumpi.
<lb/>2. Praeterea, quod est corruptibile secundum partem, est etiam secundum
<lb/>totum dissolubile. Sed corpus hominis in primo statu secundum aliquam partem
<lb/>dissolubile erat: alias cibo non uteretur (praecipue quia est formatus in perfecta
<lb/>quantitate), cum nutrimentum sit ad restaurationem deperditi. Ergo videtur
<lb/>quod etiam totum corpus dissolubile foret.
<lb/>3. Praeterea, ut in 5 Metaph. dicitur, necessitas cibi est de illis sine
<lb/>quibus non potest esse vita. Sed homo in primo statu habebat vitam cibis indigentem,
<lb/>ut in littera dicitur. Ergo sine cibis vivere non potuisset; et ita videtur
<lb/>quod, quantum in se erat, necessitatem mortis haberet.
<pb n="vol. 3, p. 926"/>
<lb/>4. Praeterea, ea quae differunt secundum genus, non sunt transmutabilia invicem.
<lb/>Sed corruptibile et incorruptibile sunt huiusmodi, ut in 10 Metaph. dicitur.
<lb/>Ergo non potest esse ut homo, qui nunc est corruptibilis, prius fuerit incorruptibilis.
<lb/>5. Praeterea, mortale est una de differentiis constitutivis hominis. Sed, ut in
<lb/>8 Metaph. dicitur, qualibet differentia apposita vel amota, fit alia species;
<lb/>sicut etiam numerus per additionem et subtractionem unitatis. Ergo si
<lb/>homo ante peccatum fuisset immortalis, fuisset alterius speciei: quod est
<lb/>inconveniens.
<lb/>SED CONTRA, Apostolus, Rom. 6, 23, dicit: «Stipendia peccati mors». Ergo homo
<lb/>ante peccatum mortuus non fuisset. Idem potest haberi ex hoc quod dicitur
<lb/>Sapient. 1, 13: «Deus mortem non fecit... Sed impii manibus et verbis accersierunt
<lb/>illam». Praeterea, poena non praecedit culpam. Sed mors est maxima poenarum; unde
<lb/>a Philosopho finis terribilium dicitur in 3 Ethic.. Ergo ante peccatum
<lb/>mortuus non fuisset.
<lb/><hi rend="bold">Solutio</hi>
<lb/>Respondeo dicendum, quod, ut ex 2 Phys. habetur, ea quae sunt ad
<lb/>finem, instituuntur secundum rationem finis, ut patet praecipue in artificialibus.
<lb/>Cum ergo homo institutus esset ad finem beatitudinis excedentis omnem facultatem
<lb/>humanae naturae, oportuit quod in ipsa sui institutione aliquid sibi collatum
<lb/>fuerit supra facultatem principiorum naturalium. Ex principiis autem naturalibus
<lb/>esse perpetuum habere non potest, cum ex contrariis componatur, quod est
<lb/>causa corruptionis in rebus, cum forma materiam perficiat secundum eius capacitatem.
<lb/>Unde hoc sibi supra conditionem naturae suae collatum fuit ut anima,
<lb/>quae in tam nobilem finem ordinabatur, secundum potestatem suam supra communem
<lb/>naturae ordinem quo materia recipit esse secundum sui conditionem,
<lb/>esse perpetuum materiae communicaret. Et quia haec potestas animae super
<lb/>corpus consequebatur ex ordinatione eius in finem, non poterat impediri eius
<lb/>effectus nisi per deordinationem eius a fine, quae sine peccato esse non poterat:
<lb/>et quia peccare poterat, libero arbitrio nondum in iustitia confirmato, poterat
<lb/>impediri eius effectus, ut morte esse perpetuum interciperetur: et ideo quodammodo
<lb/>erat mortalis, inquantum poterat mori; et quodammodo immortalis,
<lb/>inquantum poterat non mori. Sed potentia moriendi non poterat reduci statim in
<lb/>actum, nisi praecedente immutatione animae secundum actum peccati: ideo simpliciter
<lb/>dicendus erat homo in statu illo immortalis, et mortalis non nisi secundum
<lb/>quid, scilicet si peccaret: quia, ut in 9 Metaphys. dicitur, illud
<lb/>dicitur simpliciter esse in potentia ad aliquid quod potest statim reduci in
<lb/>actum uno motore: sicut non dicimus quod ex terra possit fieri statua, sed ex
<lb/>cupro, quamvis ex terra fiat cuprum.
<pb n="vol. 3, p. 928"/>
<lb/>AD OBIECTA
<lb/>Ad primum ergo dicendum, quod ratio illa procederet, si compositum esse recepisset
<lb/>secundum conditionem materiae, et non secundum potestatem formae,
<lb/>cuius esse perpetuum est: et hoc idem animae in principio, super communem
<lb/>naturae cursum, collatum est.
<lb/>Ad secundum dicendum, quod quidam dicunt, quod nulla dissolutio vel perditio
<lb/>facta fuisset in corpore Adae, et cibus ab eo non sumebatur ad restaurationem
<lb/>deperditi, sed contra hunc defectum communem omni creaturae, qui est vertibilitas
<lb/>in nihil. Sed hoc ridiculum videtur: quia secundum hoc etiam corpora caelestia
<lb/>cibis indigerent, et etiam incorporeae substantiae: nec contra hunc defectum
<lb/>per cibos subvenitur, ut vel tollatur dependentia sui esse per cibum, vel saltem
<lb/>minuatur. Irrationabile autem est quod indiguerit propter defectum aliquem,
<lb/>propter quem illi defectui subveniri non possit. Et ideo dicendum est,
<lb/>quod cibus sumebatur ad restaurationem deperditi, et ad augmentum corporis
<lb/>in quantitate perfecta, et ad multiplicationem speciei per viam seminalem,
<lb/>secundum quod nutritiva augmentativae et vegetativae deservire dicitur: et ideo
<lb/>oportet ponere quod aliqua particularis deperditio in corpore Adae fieret; non
<lb/>tamen poterat subsequi dissolutio in toto propter virtutem regitivam corporis,
<lb/>quae erat ex parte animae, ut dictum est, sicut etiam in partibus mundi contingit
<lb/>elementorum in partibus corruptionem fieri; non autem in toto contingit elementa
<lb/>corrumpi, ex eo quod inferiorum corporum ordo virtute superiorum
<lb/>conservatur.
<lb/>Ad tertium dicendum, quod si Adam non comedisset, moreretur: nec tamen
<lb/>mori poterat ante peccatum; quia hoc ipsum quod erat non comedere tempore
<lb/>determinato, fuisset sibi peccatum: tum quia erat contra praeceptum divinitus
<lb/>promulgatum, quo praeceptum erat sibi ut de omni ligno paradisi comederet,
<lb/>Genes. 2, tum quia non existente praecepto, foret contra legem naturaliter insitam.
<lb/>Tempus autem determinatum comedendi non per experientiam defectus
<lb/>cognovisset, sed iudicio rationis.
<lb/>Ad quartum dicendum, quod impossibile est quod de corruptibili in incorruptibile
<lb/>transmutatio fiat, vel e contrario, si sumantur ut opposita, idest supra
<lb/>eadem principia fundata. Incorruptibilitas autem illa quam primus homo
<lb/>habuit, non fuit in principiis naturae fundata, sed in virtute animae divinitus
<lb/>concessa: et ideo quando naturae suae derelictus est, mortem quam in natura
<lb/>sua habebat, necesse fuit in actum exire, quae quidem dictae immortalitati
<lb/>opposita non erat.
<lb/>Unde patet responsio ad quintum: quia illa immortalitas principia naturae, in
<lb/>quibus consistit mortalitas, non tollebat: unde nulla differentia constitutiva
<lb/>diminuitur: dicebatur enim homo tunc mortalis, prout mortale est differentia
<lb/>eius, secundum quod ex conditione naturae suae mortem habuit.
<pb n="vol. 3, p. 930"/>
<lb/>ARTICULUS 3
<lb/><hi rend="bold">Utrum corpus Adae fuerit passibile.</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod corpus Adae fuerit passibile. Sentire enim, secundum
<lb/>philosophum, quoddam pati est. Sed Adam habuit corpus
<lb/>sensibile. Ergo et passibile.
<lb/>2. Praeterea, corpora superiora sunt causa motuum in inferioribus corporibus.
<lb/>Sed corpus Adae aliquo modo mutabile erat, ad minus secundum augmentum.
<lb/>Ergo erat receptivum impressionum superiorum corporum. Sed recipere
<lb/>impressionem agentis est pati. Ergo habuit corpus passibile.
<lb/>3. Praeterea, somnus est passio quaedam, et immobilitatio organorum sensibilium,
<lb/>ut Philosophus ostendit. Sed Adam in primo statu
<lb/>dormivisset; unde Genes. 2, immissus in eo sopor a domino dicitur. Ergo corpus
<lb/>passibile habebat.
<lb/>4. Praeterea, augmentum sine alteratione esse non potest, nec alteratio sine
<lb/>passione, ut in 1 de Generatione dicitur. Sed corpus
<lb/>Adae erat augmentabile. Ergo et alterabile, et passibile.
<lb/>5. Praeterea, omne molle obvians duro, oportet quod cedat sibi. Sed Adam
<lb/>habuit in carne sua mollitiem. Ergo ab aliquo corpore duro, ut securi, secari
<lb/>potuisset; similiter etiam uri, ut dicitur, ab excellenti calido; et sic de omnibus
<lb/>aliis passibilibus corporalibus.
<lb/>SED CONTRA, omnis passio magis facta abiicit a substantia, ut dicit Philosophus.
<lb/>Sed quod abiicitur a substantia, est via in corruptionem. Ergo cum
<lb/>corpus Adae fuerit incorruptibile, non potuit simul esse passibile.
<lb/>Praeterea, cum semper patiens sit ignobilius agente, passio aliquem defectum
<lb/>importat in patiente. Sed corpus Adae nulli defectui subiici poterat. Ergo passibile
<lb/>non erat.
<lb/><hi rend="bold">Solutio</hi>
<lb/>Respondeo dicendum, quod «pati» dicitur dupliciter: uno modo communiter,
<lb/>alio modo proprie. Communiter dicitur pati quidquid recipit aliquid quocumque
<lb/>modo; et sic cum omne recipiens careat eo quod recipit et sit in potentia ad
<lb/>illud, et e contrario omne quod est in potentia ad aliquid sit receptivum alicuius;
<lb/>a tali passibilitate nihil absolvitur, nisi illud quod est actus purus, scilicet
<lb/>Deus: omnis enim creatura passibilis dici potest, secundum quod alicuius
<pb n="vol. 3, p. 932"/>
<lb/>perfectionis receptibilis est. Sed quia illud quod perfectionem recipit, non proprie
<lb/>dicitur passum vel alteratum, sed magis perfectum, ut in 7 Phys.
<lb/>dicitur, ideo proprie dicitur «pati» secundum quod passio sequitur alterationem
<lb/>qua aliquid transmutatur ab eo quod est sibi secundum naturam: sicut si aqua
<lb/>calefiat, vel aer inspissetur, et si corpus animalis infirmetur, non autem si sanetur.
<lb/>Primo ergo modo accepta passione, corpus Adae passibile erat; sed secundo
<lb/>modo accepta, tunc dicendum est, corpus eius fuisse passibile secundum
<lb/>quid, scilicet si peccaret; et impassibile simpliciter, sicut de mortali et immortali
<lb/>dictum est supra, art. 2 in corp..
<lb/>AD OBIECTA
<lb/>Ad primum ergo dicendum, quod duplex est passio. Una quae sequitur actionem
<lb/>naturae: quando scilicet species agentis recipitur in patiente secundum
<lb/>esse materiale, sicut quando aqua calefit ab igne. Alia quae sequitur actionem
<lb/>quae est per modum animae; quando scilicet species agentis recipitur in
<lb/>patiente secundum esse spirituale, ut intentio quaedam, secundum quem
<lb/>modum res habet esse in anima, sicut species lapidis recipitur in pupilla; et
<lb/>talis passio semper est ad perfectionem patientis; unde talem passionem non
<lb/>excludimus a corpore Adae.
<lb/>Ad secundum dicendum, quod cum motus superiorum corporum sit ut vita
<lb/>quaedam, quae inest natura existentibus omnibus, ut in 8 Phys.
<lb/>Dicitur, passio illa secundum quam corpora inferiora superiorum impressionem
<lb/>recipiunt, est ad perfectionem et conservationem eorum; unde nec etiam talis
<lb/>passio a corpore Adae excluditur.
<lb/>Ad tertium dicendum, quod secundum quosdam homo in primo statu non dormivisset.
<lb/>Sed quia hoc ratione vel auctoritate firmari non potest, probabilius
<lb/>videtur ut ex quo vitam animalem habebat, ea quae talem vitam consequuntur
<lb/>sibi non deessent. Somnus autem quandoque convenit ex causa naturali, sicut
<lb/>ex vaporatione alimenti, vel ex humiditate cerebri, ut in prima aetate; et sic
<lb/>videtur utraque de causa potuisse esse somnum in primo statu: quandoque vero
<lb/>ex causa innaturali, sicut ex labore aut aegritudine; et sic non fuisset ibi somnus.
<lb/>Somnus enim quantum in se est, est passio ad perfectionem totius animalis
<lb/>pertinens, eo quod in somno intenduntur virtutes naturales, et quietantur virtutes
<lb/>animales, ut postmodum fortiores sint in actibus suis.
<lb/>Ad quartum dicendum, quod in augmento est alteratio eius quod additur, quia
<lb/>convertitur in substantiam eius quod augetur; non autem oportet quod sit alteratio
<lb/>eius cui additur, per quam a perfectione naturae suae transmutatur; et
<lb/>hoc quod augetur, est illud cui additur alimentum; unde ex augmento non potest
<lb/>concludi passibilitas corporis augmentati.
<pb n="vol. 3, p. 934"/>
<lb/>Ad quintum dicendum, quod quamvis caro Adae mollis esset et divisibilis,
<lb/>tamen per providentiam suam continebatur a tali passione, dum sibi a nocivis
<lb/>cavebat, quod si non faceret, peccaret. Sed per divinam providentiam ab omni
<lb/>violentia conservabatur illaesus.
<lb/>ARTICULUS 4
<lb/><hi rend="bold">Utrum homo in primo statu fuerit impassibilis et immortalis per naturam.</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod per naturam homo in primo statu erat impassibilis et immortalis.
<lb/>Eiusdem enim est infundere et continuare vitam. Sed anima naturaliter
<lb/>vitam corpori infundit. Ergo etiam naturaliter in perpetuum vitam in corpore
<lb/>continuasset.
<lb/>2. Praeterea, ut dicit Augustinus, 11 super Genes., et Philosophus in 3 de
<lb/>Anima, agens est nobilius patiente. Sed corpus Adae nobilissimum
<lb/>corporum erat. Ergo a nullo corpore pati poterat, ut corrumperetur, etiam
<lb/>secundum conditionem naturae suae.
<lb/>3. Praeterea, corruptio contingit in corporibus mixtis ex hoc quod aliquod elementorum
<lb/>praedominans harmoniam mixtionis dissolvit. Sed corpus Adae erat
<lb/>temperatissimum. Ergo videtur quod non poterat ibi sequi corruptio naturalis
<lb/>per excessum alicuius contrarii.
<lb/>4. Praeterea, corruptio naturalis animalium contingit ex consumptione humoris
<lb/>naturalis. Sed in corpore Adae, si aliquid deperdebatur, poterat per cibum
<lb/>assumptum restaurari, praecipue cum ipse quantitatem deperditi et virtutem
<lb/>cibi assumpti cognosceret, et in edendo modum conservaret. Ergo videtur quod
<lb/>nunquam naturaliter corruptus fuisset.
<lb/>5. Praeterea, illa dicimus naturaliter evenire quae ex rationibus seminalibus
<lb/>rebus inditis consequuntur. Sed per virtutem ligni vitae immortalitatem consecutus
<lb/>fuisset, ut in littera dicitur. Ergo videtur, cum lignum illud esset corpus
<lb/>naturale, quod naturaliter vitam conservare potuisset.
<lb/>SED CONTRA est, quia Dionysius dicit in 4 cap. de div. Nom.,
<lb/>quod data naturalia Daemones per peccatum non perdiderunt.
<lb/>Sed homo non amplius quam Daemon peccavit. Ergo si immortalitatem
<lb/>habuisset, eam nullatenus amisisset.
<lb/>Praeterea, differentiae consequuntur ex principiis essentialibus speciei. Sed
<lb/>mortale est differentia hominis. Ergo ex naturalibus principiis homo habet quod
<lb/>sit mortalis. Cum ergo natura speciei eadem sit ante peccatum et post; videtur
<lb/>quod ante peccatum etiam naturaliter mortalis erat.
<pb n="vol. 3, p. 936"/>
<lb/><hi rend="bold">Solutio</hi>
<lb/>Respondeo dicendum, quod immortalitas illa et impassibilitas quam homo
<lb/>habuit in primo statu, non inerat sibi ex suis principiis naturae, ut dictum est,
<lb/>sed ex beneficio conditoris: unde naturalis proprie dici non potest, nisi forte
<lb/>naturale dicatur omne illud quod natura incipiens accepit. Sed contra multiplices
<lb/>modos corruptionis et causas, pluribus remediis a corruptione conservabatur.
<lb/>Est enim quadruplex modus quo corpora animalium corrumpuntur. Primus
<lb/>est, qui communiter invenitur in omnibus generabilibus et corruptibilibus, ex
<lb/>hoc quod res materiales habent virtutem finitam ad essendum; unde oportet
<lb/>quod omnes certa periodo corrumpantur, ut in 2 de Gener. dicitur.
<lb/>Secundus est communis omnibus corporibus mixtis, ex excessu inordinato
<lb/>alicuius contrariorum; et contra utrumque istorum defectum subveniebatur
<lb/>homini per quamdam virtutem animae collatam ad hoc ut secundum conditionem
<lb/>suam materiam perficeret; ut sicut ipsa anima habet esse indeficiens, ita
<lb/>indeficiens esse corpori tribueret et perpetuam aequalitatem complexionis.
<lb/>Tertium modum corruptionis proprium habent corpora animata, sicut et proprium
<lb/>modum generationis, ex hoc scilicet quod calor qui est instrumentum
<lb/>animae, humidum consumit in quo est vita: et contra hunc defectum subveniebatur
<lb/>sibi duplici beneficio: quia per esum aliorum lignorum paradisi restaurabatur
<lb/>continua deperditio facta in corpore, sicut etiam in nobis fit per cibos
<lb/>quibus utimur. Sed quia illud quod ex nutrimento convertitur, non est adeo perfecte
<lb/>subserviens virtuti speciei sicut quod prius erat, eo quod virtutes naturales
<lb/>semper debilitantur in agendo: ideo in nobis oportet quod in fine sequatur
<lb/>diminutio quando virtus speciei adeo debilitatur propter mixtionem extranei
<lb/>quod non potest fieri tanta restauratio quanta fit consumptio; et sic in fine
<lb/>oportet consumptionem esse, ut Philosophus in 1 de Gener. dicit: et
<lb/>ponit exemplum de vino, cui semper admiscetur aqua, quod tandem aquosum
<lb/>fit. Sed ad hoc subveniebat ei lignum vitae, cuius virtute divinitus concessa alimentum
<lb/>assumptum in perfectam assimilationem adducebatur: propter quod
<lb/>etiam a quibusdam dicitur, quod ad restaurationem humidi radicalis deperditi
<lb/>conferebat. Quartus autem modus corruptionis est per violentiam ab aliquo
<lb/>extrinseco agente, sicut per incisionem gladii vel adustionem ignis, et huiusmodi:
<lb/>et ab hoc modo corruptionis conservabat hominem illaesum divina providentia,
<lb/>per quam decretum erat ut nullum nocumentum homo pateretur in corpore, nisi
<lb/>prius a mentis innocentia deviasset.
<lb/>AD OBIECTA
<lb/>Ad primum ergo dicendum, quod animae non est naturale infundere vitam nisi
<lb/>tali corpori, scilicet quod est sic complexionatum et organizatum; et manente
<lb/>tali dispositione corporis, vita continuatur ab anima. Sed hanc non est possibile
<lb/>semper durare secundum potestatem inferioris naturae; unde non oportet quod
<lb/>immortalitas sit naturalis.
<pb n="vol. 3, p. 938"/>
<lb/>Ad secundum dicendum, quod impossibile est aliquod mixtum esse in quo non
<lb/>praeDominetur alterum contrariorum, multis de causis. Primo, cum naturae
<lb/>elementares se habeant quasi materialiter ad formam mixti, non posset mixtum
<lb/>consequi unam formam simpliciter nisi elementa aggregarentur in unum hoc
<lb/>modo quod unum sit formale et praedominans. Secundo, quia ad mixtionem exigitur
<lb/>elementorum alteratio, quam esse non contingeret, si ponerentur eorum
<lb/>aequales virtutes: oportet enim quod virtus alterantis virtutem alterati excedat.
<lb/>Tertio, quia nullum locum naturalem haberet, si nullum elementum in eo dominaretur;
<lb/>et ita nec motum naturalem: in quo deficeret a proprietate corporis
<lb/>naturalis. Quarto, quia in animatis specialiter calor est instrumentum animae,
<lb/>ut in 2 de Anima dicitur; unde oportet calorem praedominari: et
<lb/>sic oportet quod in quolibet mixto tandem sequatur corruptio.
<lb/>Ad tertium dicendum, quod nihil prohibet, illud quod est nobilius simpliciter,
<lb/>esse minus nobile secundum aliquid; sicut caro humana, quae quidem secundum
<lb/>naturam suae speciei nobilior est gladio, tamen secundum proprietatem
<lb/>duri et mollis, est ignobilior, quia durum nominat potentiam naturalem respectu
<lb/>illius rei cuius molle impotentiam dicit; et eodem modo est ignobilior quam
<lb/>ignis, cum habeat in potentia calorem, quem ignis habet actu; actus vero semper
<lb/>potentia est nobilior; et ideo contingit corpus nobilius ab ignobiliori pati
<lb/>secundum naturam, ut corpus animalis ab igne.
<lb/>Ad quartum dicendum, quod illud quod ex nutrimento in carnem convertitur,
<lb/>semper efficitur minus ac minus habens de virtute speciei; tum quia virtus naturalis
<lb/>ex actione debilitatur, eo quod agens simul patitur, ut in 6 Physic.
<lb/>dicitur; tum
<lb/>quia perfectius recipit virtutes speciei quod per se generatur quam quod generatur
<lb/>per admixtionem ad alterum; sicut vinum quod generatur in vite virtuosius
<lb/>est quam hoc quod aggeneratur ex additione aquae transumptae in vinum,
<lb/>ex cuius etiam admixtione totum vinum debilitatur: tum etiam quia omnis virtus
<lb/>quanto plus est unita, tanto efficacior est ad agendum; et quanto materia magis
<lb/>multiplicatur, tanto calor naturalis magis diffunditur, unde est minus potens ad
<lb/>convertendum; sicut etiam in libro 13 de Animalibus
<lb/>dicit Philosophus, quod animalia quae habent magnum cor, sunt timida; quia
<lb/>calor in magno corde est dispersus, et in parvo congregatus: et ideo in puero
<lb/>tantum de alimento convertitur quod sufficit non solum ad restaurationem
<lb/>deperditi, sed etiam ad augmentum; sed postea convertitur solum hoc quod ad
<lb/>restaurationem deperditi sufficit; tandem vero non tantum natura potest convertere
<lb/>quantum deperditur; unde oportet quod sequatur diminutio et tandem corruptio.
<lb/>Et ideo per virtutem naturalem hoc non potest contingere ut per sumptionem
<lb/>cibi vita hominis perpetuo conservetur.
<pb n="vol. 3, p. 940"/>
<lb/>Ad quintum dicendum, quod lignum vitae non erat principalis causa immortalitatis,
<lb/>sed coadiuvans ad continuationem vitae modo praedeterminato; ideo
<lb/>immortalitas non est iudicanda naturalis propter virtutem ligni vitae; sed magis
<lb/>gratuita propter virtutem animae supra naturam collatam quae principalis
<lb/>causa immortalitatis erat. Et praeterea in rebus viventibus non dicitur aliquid
<lb/>naturale nisi quod ex principio intrinseco consequitur; quamvis etiam per
<lb/>actionem quarumdam rerum naturalium extrinsecus agentium aliquid in eis
<lb/>efficiatur, ut patet in unctione, et aliis similibus.
<lb/>ARTICULUS 5
<lb/><hi rend="bold">Utrum immortalitas Adae</hi>
<lb/><hi rend="bold">fuerit eadem cum immortalitate resurgentium.</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod immortalitas Adae non sit eadem cum immortalitate resurgentium.
<lb/>Primo per hoc quod Augustinus dicit quod alia est immortalitas quam in
<lb/>Adam perdidimus, et alia quam per Christum in resurrectione speramus.
<lb/>2. Praeterea, de eodem in idem non est aliqua transmutatio. Sed infra dicetur,
<lb/>quod si Adam perstitisset, transferendus erat de immortalitate quam habebat, in
<lb/>spiritualem vitam. Ergo immortalitas spiritualis, qualis est resurgentium, non
<lb/>est eadem cum immortalitate Adae.
<lb/>3. Praeterea, impassibilitas resurgentium est quaedam ipsorum dos. Sed Adam
<lb/>in primo statu dotem non habuit, cum dos non debeatur nisi ei qui traducitur in
<lb/>domum caelestis sponsi per modum sponsae. Ergo etc..
<lb/>4. Praeterea, ea quae causantur ex diversis principiis, oportet esse diversa. Sed
<lb/>immortalitas Adae causabatur ex innocentiae gratia; immortalitas autem resurgentium
<lb/>causabitur ex habitu gloriae in beatis. Ergo non eadem immortalitas
<lb/>est utrobique.
<lb/>SED CONTRA, immortalitas corporis consequitur libertatem arbitrii, secundum
<lb/>eius diversum statum. Sed in omnibus statibus est eadem libertas arbitrii. Ergo
<lb/>eadem est immortalitas corporis in primo et ultimo resurgentium statu.
<lb/>Praeterea, una et eadem potentia est quae prius disposita est, et postmodum
<lb/>efficitur necessitas. Sed corpus hominis in primo statu erat immortale, quasi
<lb/>secundum potentiam dispositam tantum, eo quod poterat mori et non mori; in
<lb/>ultimo vero statu erit immortale secundum potentiam quae est necessitas ad
<lb/>vitam, quia impossibile erit mori. Ergo est una et eadem immortalitas.
<pb n="vol. 3, p. 942"/>
<lb/><hi rend="bold">Solutio</hi>
<lb/>Respondeo dicendum, quod immortalitas dicit potentiam quamdam ad semper
<lb/>vivendum et non moriendum. Haec autem potentia in natura humana ex parte
<lb/>corporis non invenitur, nisi imperfecta, quasi potentia obedientiae tantum; eo
<lb/>quod per principia naturae, vitae sempiternitas haberi non potest; sed complementum
<lb/>huius potentiae est ex aliquo divino munere gratis collato. Sic ergo
<lb/>immortalitas dupliciter considerari potest: vel quantum ad potentiam incompletam
<lb/>naturalem; et sic est una et eadem immortalitas, sicut una et eadem natura;
<lb/>vel quantum ad munus gratiae, quod est quasi formale complens dictam
<lb/>potentiam, et sic invenitur differentia utriusque immortalitatis et impassibilitatis;
<lb/>quia prima fuit per gratiam innocentiae, ultima vero erit per donum gloriae.
<lb/>In primo enim statu talis erat victoria animae super corpus ut nihil in corpore
<lb/>fieri posset quod animae adversaretur; sed in ultimo statu amplior erit victoria
<lb/>in hoc quod proprietates animae quodammodo in corpus redundabunt, ut
<lb/>corpus agile et lucidum et spirituale efficiatur, et impassibile.
<lb/>Et per hoc patet responsio ad utramque partem.
<lb/><hi rend="bold">EXPOSITIO TEXTUS</hi>
<lb/>«In primo statu fuit corpus hominis animale». Videtur quod tale etiam erit in
<lb/>tertio statu, cum animal genus hominis sit, et semper de specie praedicetur. Et
<lb/>dicendum, quod differt animal et animale quantum ad nominis significationem;
<lb/>quia animal nominat naturam generis, quae a specie nunquam removetur, unde
<lb/>semper homo dicetur animal; sed animale dicit aliquod denominatum ex natura
<lb/>animalis. Cum autem denominatio proprie sit ab eo quod est formale et perfectivum
<lb/>rei, illi tantum animale esse competit in quo proprietates animalis quantum
<lb/>ad aliquod dominantur. Hae autem sunt in quibus homo cum aliis animalibus
<lb/>convenit: et ideo qui brutales motus sequitur, idest passiones sensitivae
<lb/>partis, animalis homo ab apostolo dicitur, 1 Corinth., 2. Quia ergo in primo
<lb/>statu hominem oportebat occupari circa opera nutritivae et generativae, sine
<lb/>quibus vitam conservare non poterat; ideo animalem vitam dicebatur habere.
<lb/>«Corpus propter peccatum mortuum est». Videtur hoc esse falsum, et expositio
<lb/>insufficiens quae adiungitur: quia quod in futurum necessarium est, nondum
<lb/>tamen dicitur esse factum: ergo etsi ex peccato necessitatem mortis homo
<lb/>incurrat, non tamen corpus eius mortuum dici debet.
<pb n="vol. 3, p. 944"/>
<lb/>Et dicendum secundum quosdam, quod homo post peccatum est in continuo
<lb/>actu deficiendi usque ad mortem, secundum quod dicitur Sapient. 5, 13:
<lb/>«Continuo nati desivimus esse»; et ideo statim homo mortuus potest dici. Sed
<lb/>hoc videtur redire in opinionem Heracliti, qui ponebat omnia moveri semper:
<lb/>volebat enim omnem transmutationem quae in longo tempore contingit, puta
<lb/>augmenti, dividere secundum omnes particulas temporis, ut in qualibet parte
<lb/>temporis esset assignare aliam partem motus, sicut est in motu locali qui solus
<lb/>proprie et vere continuus est, ut in 8 Physicorum Commentator dicit, et hoc
<lb/>satis a philosophis improbatur. Praeterea non est possibile quod duo motus
<lb/>contrarii sint continui; unde cum generatio et corruptio sint contraria, oportet
<lb/>inter tempus generationis et corruptionis eiusdem rei esse aliquod tempus in
<lb/>quo non corrumpitur nec generatur. Et praeterea adhuc non debet dici mortuum,
<lb/>sed mori.
<lb/>Et ideo aliter dicendum est, quod expositio Augustini est sufficiens, ut scilicet
<lb/>ex hoc mortuum dicatur, quia necessitatem mortis habet: quod enim est in futurum
<lb/>necessarium, etsi nondum in actu in seipso, est tamen iam determinatum in
<lb/>causa sua, ut quodammodo possit dici esse. Unde et de ortu solis et luminarium,
<lb/>et occasu et eclipsibus fiunt demonstrationes, ut de his quae sunt semper:
<lb/>quia causas determinatas habent, quas non contingit aliquo modo deficere.
<lb/>Unde dicit Augustinus 9 super Genes., quod hoc modo dicitur corpus
<lb/>hominis post peccatum mortuum, sicut a medicis homo infirmus desperatus
<lb/>propter impossibilitatem evadendi dicitur mortuus. Quod autem dicitur:
<lb/>«Continuo nati desivimus esse», non est intelligendum quasi transmutatio corruptionis
<lb/>hominis sit toto tempore vitae eius in actu: sed vel hoc dicitur propter
<lb/>brevitatem vitae (quod enim parum est, quasi nihil esse videtur, ut dicitur in
<lb/>2 Physic.), vel quia dies ad vitam determinati a Deo, continue labuntur.
<lb/>«Quod erat ei de ligno vitae». Videtur quod hoc dictum redeat in fabulas antiquorum,
<lb/>quas Philosophus deridet et improbat in 3 Metaph., qui dicebant deos
<lb/>qui gustaverunt de quodam cibo, factos esse immortales, alios autem remansisse
<lb/>mortales. Sed dicendum, quod non est simile: quia illi fabulose totam causam
<lb/>immortalitatis cibo conferebant; Augustinus vero non intendit quod lignum
<lb/>vitae esset principalis causa immortalitatis, sed quoddam immortalitatem coadiuvans,
<lb/>ut dictum est.
<lb/>«Numquid posset non mori?». Ad huius quaestionis solutionem sciendum, quod
<lb/>etsi praeceptum exterius non accepisset, tamen interior ratio dictabat determinato
<lb/>tempore cibum sumendum esse: et ideo si cibum non assumpsisset tam de
<lb/>illo ligno quam de aliis, contra legem naturalem fecisset, et ideo peccasset, et
<lb/>mortuus fuisset.
<pb n="vol. 3, p. 954"/>
<lb/><hi rend="bold">IN SECUNDUM SENTENTIARUM, DISTINCTIO 20</hi>
<lb/>Postquam Magister determinavit de immortalitate Adae per quam esse individui
<lb/>perpetuum conservabatur, hic determinat de generatione filiorum per quam
<lb/>species multiplicatur in individuis. Dividitur autem in partes duas: in prima
<lb/>determinat ea quae pertinent ad statum generationis; in secunda ostendit in
<lb/>quem statum post hoc transferendus erat, ibi: «Talis erat hominis institutio ante
<lb/>peccatum, secundum corporis conditionem». Prima dividitur in duas: in prima
<lb/>determinat conditionem generationis ex parte generantis; in secunda determinat
<lb/>qualitatem generatorum, ibi: «Si vero quaeritur quales, si non peccasset
<lb/>homo, filios genuisset... Responderi potest, quod filios parvulos nasci oportebat
<lb/>propter materni uteri necessitatem». Circa primum tria facit: primo ostendit
<lb/>modum generationis, quia per concubitum sine pruritu libidinis. Secundo ostendit
<lb/>generationis principium, quia non in paradiso coniuncti sunt ante peccatum
<lb/>ad generationem, ibi: «Cur ergo in paradiso non coierunt»; tertio inquirit
<lb/>generationis terminum, ibi: «De termino vero temporis, quo transferrentur ad
<lb/>spiritualem caelestemque vitam, certum aliquid Scriptura non tradit».
<lb/>«Si vero quaeritur, quales, si non peccasset homo, filios genuisset» etc. Hic
<lb/>inquirit qualitatem generatorum, et primo quantum ad corpus; secundo quantum
<lb/>ad animam, ibi: «Et cum de corpore humano non sit absurdum vel inconveniens
<lb/>hoc existimare, quaeri solet, utrum de sensu animae et cognitione veritatis
<lb/>eodem modo sentiendum sit». Circa primum duo facit: primo determinat
<lb/>qualitatem natorum in primo statu; secundo movet quasdam obiectiones, ibi:
<lb/>«Ad hoc autem opponitur». Circa primum tria facit: primo movet quaestionem;
<lb/>secundo ostendit eam esse dubitabilem, ex verbis Augustini, ibi: «Et super hoc
<lb/>Augustinus ambigue loquitur»; tertio determinat ipsam, consentiendo in alteram
<lb/>partem, ibi: «Sed cum Augustinus sub assertione de his nihil tradat, non
<lb/>irrationabiliter quibusdam placuit primorum parentum filios nascituros
<lb/>parvos».
<lb/>«Ad hoc autem opponitur». Hic movet obiectiones contra determinata: et primo
<lb/>ostendendo quod comestione non indigebant; secundo quod cibum non sumebant,
<lb/>quia superfluum fuisset, ibi: «Item opponitur». Et utriusque patet solutio
<lb/>in littera.
<pb n="vol. 3, p. 956"/>
<lb/>«Et cum de corpore humano non sit absurdum vel inconveniens hoc existimare,
<lb/>quaeri solet, utrum de sensu animae et cognitione veritatis eodem modo sentiendum
<lb/>sit». Hic ostendit qualitatem natorum ex parte animae; et circa hoc
<lb/>tria facit: primo movet quaestionem; secundo determinat eam, ibi: «Illi qui sentiunt
<lb/>parvulos natos in statura corporis et usu membrorum per accessum temporis
<lb/>profecturos, non diffitentur eosdem in exordio nativitatis sensu imperfectos
<lb/>existere»; tertio movet obiectionem in contrarium, et solvit, ibi: «Ad quod
<lb/>quidam opponunt».
<pb n="vol. 3, p. 958"/>
<lb/><hi rend="bold">QUAESTIO 1</hi>
<lb/>Hic quaeruntur duo: primo de generatione primorum parentum. Secundo de
<lb/>qualitate natorum. Circa primum quaeruntur duo: 1. An generatio fuisset in
<lb/>primo statu; 2. Quis modus generationis fuisset.
<lb/>ARTICULUS 1
<lb/><hi rend="bold">Utrum in statu innocentiae fuisset generatio.</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod in statu innocentiae generatio non fuisset. Generatio enim non
<lb/>est nisi ad multiplicationem individuorum. Sed, sicut dicit Damascenus,
<lb/>poterat Deus genus hoc, scilicet humanum, sine generatione multiplicare.
<lb/>Cum ergo via compendiosior semper eligenda sit, videtur quod generatio
<lb/>non fuisset.
<lb/>2. Praeterea, secundum Philosophum, omne generabile est corruptibile, et e
<lb/>converso, ut probat in 1 Caeli et Mund.. Sed corpora humana in
<lb/>primo statu erant incorruptibilia. Ergo videtur quod per generationem in esse
<lb/>non producerentur.
<lb/>3. Praeterea, finis generationis, ut Philosophus in 2 de Anima ostendit,
<lb/>est ut id quod non potest conservari in esse perpetuo idem in numero, perpetuetur
<lb/>in esse secundum idem specie. Sed corpus humanum secundum idem
<lb/>in numero in perpetua vita conservari potuisset in statu innocentiae. Ergo videtur
<lb/>quod generatio non fuisset, cum in operationibus Dei nihil sit frustra.
<lb/>4. Praeterea, eorum quae sunt idem in specie est etiam unus modus originis.
<lb/>Sed primi parentes non sunt producti in esse per generationem naturalem, sed
<lb/>per operationem divinam. Ergo et eorum posteritas sine generatione naturali
<lb/>propaganda esset.
<lb/>SED CONTRA est quod dicitur Genes., 1, 28: «Crescite et multiplicamini, et replete
<lb/>terram». Sed imperium ad aliquos factum, non est nisi de actibus quorum
<lb/>ipsi sunt causa. Ergo multiplicationis humani generis primi parentes naturali
<lb/>generatione causa fuissent.
<lb/>Praeterea, imago divinitatis in homine per innocentiam in nullo diminuta fuisset.
<lb/>Sed in hoc quodammodo homo divinae imaginis similitudinem gerit quod
<lb/>omnium sui generis principium est. Ergo in statu innocentiae per generationem
<lb/>naturalem principium fuisset posterorum.
<pb n="vol. 3, p. 960"/>
<lb/><hi rend="bold">Solutio</hi>
<lb/>Respondeo dicendum, quod per peccatum natura specie variata non est; unde
<lb/>quaecumque ad perfectionem humanae speciei pertinent oportet homini in statu
<lb/>innocentiae attribuere. In omnibus autem per naturam generabilibus et corruptibilibus
<lb/>ad perfectionem pertinet ut unumquodque tale alterum facere possit
<lb/>quale ipsum est, ut in 4 Meteor. dicit Philosophus; et
<lb/>ideo oportet in natura humana ponere aliquem statum naturalis generationis
<lb/>etiamsi in ea nunquam peccatum fuisset; et hic est status innocentiae, post
<lb/>quem homines transferendi erant in statum gloriae ubi omnino generationis
<lb/>cessat officium ut dicitur Matth. 22, 20: «In resurrectione neque nubent,
<lb/>neque nubentur».
<lb/>AD OBIECTA
<lb/>Ad primum ergo dicendum, quod quamvis potuisset sine operatione alicuius
<lb/>naturalis principii humanum genus multiplicare, tamen hoc velut magis congruum
<lb/>ex ordine suae sapientiae decrevit ut rebus omnibus operationes proprias
<lb/>conferret, in quibus earum perfectio consistit: quia tanto in eis divina
<lb/>bonitas magis relucet, quanto res perfectiores sunt.
<lb/>Ad secundum dicendum, quod corpus humanum quamvis in statu innocentiae
<lb/>fuerit incorruptibile per gratiam innocentiae, erat tamen corruptibile per naturam;
<lb/>et ideo naturali virtute ad generandum non privabatur: quia etsi quodam
<lb/>modo immortalis esset, ut posset non mori; alio tamen modo mortalis erat, quia
<lb/>poterat etiam mori.
<lb/>Ad tertium dicendum, quod omne perpetuum est per se intentum in natura; unde
<lb/>secundum quod aliqua se habent ad perpetuitatem, hoc modo sunt de intentione
<lb/>naturae. Quaedam igitur sunt quae non habent perpetuitatem nisi ratione speciei;
<lb/>et in his multiplicatio individuorum non est per se intenta a natura, sed per
<lb/>accidens, prout scilicet in tali multiplicatione speciei perpetuitas conservatur;
<lb/>unde in his non est generatio nisi ut conservetur idem secundum speciem, quod
<lb/>secundum numerum idem conservari non potest. In hominibus autem secus est:
<lb/>quia quantum ad aliquam partem sui, scilicet animam, incorruptibilitatem
<lb/>habent etiam secundum naturam: et ideo hominum multiplicatio est per se intenta,
<lb/>etiam sine hoc quod ad conservationem speciei pertinet.
<lb/>Ad quartum dicendum, quod in primis operibus natura instituenda erat; et ideo
<lb/>oportebat illa opera immediate a principio supernaturali esse: sed postmodum
<lb/>natura instituta in proprios effectus per naturalem operationem pervenire poterat;
<lb/>et hoc de perfectione ipsius erat.
<pb n="vol. 3, p. 962"/>
<lb/>ARTICULUS 2
<lb/><hi rend="bold">Utrum in statu innocentiae</hi>
<lb/><hi rend="bold">fuisset generatio per coitum.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod in primo statu non fuisset generatio per coitum. Non enim
<lb/>potest esse coitus sine virginitatis corruptione. Sed indecens erat in primo statu
<lb/>virginitatis corruptionem fuisse, quando humana natura omnino integra erat, et
<lb/>nulla dignitate privanda. Ergo videtur quod non fuisset ibi generatio per
<lb/>coitum.
<lb/>2. Praeterea, in meliori natura maior est delectatio, quia et maior consensus
<lb/>convenientis cum convenienti, ex quo causatur delectatio. Sed natura humana
<lb/>in primo statu purior erat quam post peccatum. Cum ergo post peccatum delectatio
<lb/>quae est in coitu, propter suam magnitudinem usum rationis absorbeat,
<lb/>videtur quod multo amplius in statu innocentiae fuisset: et ita fuisset perversitas
<lb/>ordinis in partibus animae, quam originalis iustitia non patiebatur.
<lb/>3. Si dicatur, quod ratio poterat illam delectationem comprimere; contra.
<lb/>Generativa et nutritiva potentia et augmentativa ad eamdem partem animae
<lb/>reducuntur, quia sunt potentiae vegetabilis animae. Sed ratio imperare non
<lb/>poterat nutritivae et augmentativae, ut sine cibo homo nutriri et augeri posset.
<lb/>Ergo nec generativae, ut delectatio actui eius conveniens remitteretur.
<lb/>4. Praeterea, generatio quae est per coitum, completur per decisionem seminis.
<lb/>Sed in corporibus naturalibus decisio est inductiva corruptionis. Ergo cum corpus
<lb/>humanum in primo statu incorruptibile foret, talis generationis modus ibi
<lb/>esse non poterat.
<lb/>5. Praeterea, secundum Philosophum in 15 de Animalibus,
<lb/>semen est superfluum alimenti. Sed omnis superfluitas nutrimenti
<lb/>assumpti inordinationi attestatur, quae in primo statu esse non poterat. Ergo
<lb/>nec talis generationis modus.
<lb/>6. Praeterea, aliae superfluitates alimenti, ut egestiones, urinae, et huiusmodi,
<lb/>ut videtur, in primo statu non fuissent, cum turpitudinem quamdam habeant,
<lb/>quae sine poena esse non potest. Ergo cum eadem sit ratio de uno superfluo et
<lb/>de aliis, videtur quod nec generatio per seminis decisionem ibi fuisset, cum
<lb/>semen sit superfluum, ut dictum est.
<lb/>SED CONTRA est quod dicitur Genes. 1, 27: «Masculum et feminam creavit eos».
<lb/>Sed distinctio sexuum est ordinata in animalibus ad generationem quae est per
<lb/>coitum. Ergo talis modus generationis ibi fuisset.
<pb n="vol. 3, p. 964"/>
<lb/>Praeterea, secundum id quod commune est, non attenditur aliquorum differentia.
<lb/>Sed in virtute generativa homo convenit cum aliis animalibus. Ergo cum in
<lb/>animalibus perfectis, quibus perfectior est homo, sit generatio per coitum, videtur
<lb/>quod etiam hominibus talis modus generationis connaturalis sit.
<lb/><hi rend="bold">Solutio</hi>
<lb/>Respondeo dicendum, quod ad quamlibet generationem oportet duo concurrere:
<lb/>scilicet agens quod inducit formam, et patiens quod offert materiam; nec
<lb/>haec duo in idem reducuntur, cum nihil patiatur vel moveatur a seipso: in omnibus
<lb/>enim viventibus perfectis in quibus est sexus distinctio, femina se habet ut
<lb/>patiens et materiam ministrans, et mas se habet ut agens et formam inducens,
<lb/>ut in 15 de Animalibus dicitur. Unde non poterat compleri
<lb/>generatio humana nisi per coniunctionem maris et feminae; propter quod
<lb/>mulier in adiutorium viri facta dicitur, Gen. 2.
<lb/>AD OBIECTA
<lb/>Ad primum ergo dicendum, quod ad perfectionem virginitatis duo concurrunt;
<lb/>scilicet integritas carnis cum integritate mentis; quorum alterum, scilicet integritas
<lb/>mentis, honorabilius est, reliquum virginitati essentialius. Dicendum
<lb/>ergo, quod in omni concubitu solvitur virginitas quantum ad integritatem carnis
<lb/>etiam in primo statu. Sed integritatem mentis contingit solvi dupliciter: vel
<lb/>quantum ad habitum; et sic solvitur per illicitum concubitum, qui tollit habitum
<lb/>castitatis; vel quantum ad actum; et sic in statu post peccatum solvitur etiam
<lb/>per concubitum matrimonialem, eo quod propter vehementiam delectationis
<lb/>ratio in ipso actu absorbetur. In primo vero statu, neutro modo integritas mentis
<lb/>soluta fuisset; sed sola integritas carnis, cui praeponderasset fecunditas
<lb/>prolis.
<lb/>Ad secundum dicendum, quod quantitas alicuius potest attendi dupliciter: vel
<lb/>absolute, vel secundum proportionem. Dicendum ergo, quod absolute loquendo
<lb/>maior delectatio coitus fuisset in primo statu quam etiam modo sit; sed secundum
<lb/>proportionem ad rationem, fuisset multo minor: quia ratio in suo actu fortiter
<lb/>persistens, delectationi penitus dominaretur; et ideo non fuisset superabundans
<lb/>vel fervens delectatio, sicut modo est: quia, secundum Philosophum in
<lb/>2 Ethic., abundantia et defectus in operibus humanis sumitur
<lb/>secundum proportionem, ut aliquis cibus est moderatus uni, qui esset superfluus
<lb/>alteri.
<pb n="vol. 3, p. 966"/>
<lb/>Ad tertium dicendum, quod potentiae animae vegetabilis in actibus propriis non
<lb/>obediunt rationi, ut in 1 Ethic. dicitur; sed quidam actus sunt sensitivae
<lb/>partis vel motivae, ordinati ad actus vegetativae; et isti actus subiacent rationis
<lb/>imperio. Delectatio autem non est per se ad generativam pertinens, sed ad sensitivam:
<lb/>quia, secundum definitionem Platonis, delectatio est generatio sensibilis
<lb/>in natura, idest naturae conveniens.
<lb/>Ad quartum dicendum, quod emissio seminis non est per decisionem alicuius
<lb/>quod fuerit in actu pars: quia sic corrumperetur, et non haberet virtutem speciei,
<lb/>ut in 15 de Animalibus dicitur: sed est per quamdam resolutionem
<lb/>cuiusdam humiditatis propinquissimae ad ultimam conversionem, quae
<lb/>non est actu pars, sed potentia totum; unde per hoc nihil corporis humani
<lb/>corrumpebatur.
<lb/>Ad quintum dicendum, quod, sicut Philosophus dicit in 15 de Animalibus,
<lb/>semen est superfluum quo indigetur: quia superest de eo quod per actum nutritivae
<lb/>in substantiam membrorum convertitur; unde superfluum dicitur: et
<lb/>tamen indigetur eo ad generationem; unde tale superfluum inordinatam cibi
<lb/>sumptionem non ostendit: tantum enim homo ordinate de cibo sumere poterat,
<lb/>quantum necessarium erat ad actum nutritivae, augmentativae, et generativae.
<lb/>Ad sextum dicendum, quod quaedam superfluitates sunt quae attestantur defectui
<lb/>naturae, ut putredines, sudores, et huiusmodi; et tales superfluitates in
<lb/>primo statu esse non poterant; quaedam vero superfluitates naturae perfectionem
<lb/>ostendunt, sicut semen, et egestiones, et huiusmodi, quae secundum cursum
<lb/>naturalem fiunt tanto melius, quanto robustior natura fuerit; unde etiam ad
<lb/>virtutem naturalem reducuntur, scilicet expulsivam; et tales superfluitates in
<lb/>primo statu fuissent, licet absque omni foeditate.
<pb n="vol. 3, p. 968"/>
<lb/><hi rend="bold">QUAESTIO 2</hi>
<lb/>Deinde quaeritur de qualitate natorum; et circa hoc quaeruntur tria: 1. Quales
<lb/>fuissent secundum corpus; 2. Quales fuissent secundum intellectum in cognitione
<lb/>veritatis; 3. Quales fuissent secundum affectionem in amore virtutis.
<lb/>ARTICULUS 1
<lb/><hi rend="bold">Utrum in statu innocentiae homines</hi>
<lb/><hi rend="bold">habuissent omnem perfectionem corporis</hi>
<lb/><hi rend="bold">quo ad virtutem et staturam et sexum,</hi>
<lb/><hi rend="bold">statim post nativitatem.</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod homines in statu innocentiae statim nati, omnem perfectionem
<lb/>corporis habuissent et quantum ad staturam, et quantum ad sexum. Sicut enim
<lb/>philosophus dicit in 16 de Animalibus, mulier est vir
<lb/>occasionatus. Illud autem occasionatum dicitur quod non est per se intentum,
<lb/>sed ex aliqua corruptione vel defectu proveniens. Cum ergo in primo statu nullus
<lb/>defectus naturalis operationis fuisset, videtur quod omnes nati fuissent in
<lb/>perfecto sexu, scilicet virili.
<lb/>2. Praeterea, agens perfectum inducit similitudinem suam in patiente, nisi sit
<lb/>defectus ex parte recipientis. Sed in generatione hominum semen maris est
<lb/>agens, et sanguis mulieris est materia et patiens. Cum ergo ex neutra parte in
<lb/>statu innocentiae aliquis defectus fuisset, videtur quod semper proles in similitudinem
<lb/>patris producta fuisset in sexu virili.
<lb/>3. Praeterea, magis distat limus terrae ab humano corpore quam materia a
<lb/>muliere administrata ad formationem conceptus in naturali generatione. Sed
<lb/>primus homo de limo terrae formatus, statim in perfecta quantitate et virtute
<lb/>membrorum productus est. Ergo multo fortius filii qui ex eo nascerentur.
<lb/>4. Praeterea, Augustinus dicit in littera, quod
<lb/>infirmitas carnis quae est in pueris, congruit infirmitati mentis. Sed in statu
<lb/>innocentiae nulla fuisset mentis infirmitas. Ergo nec in tali infirmitate carnis
<lb/>pueri nati forent.
<lb/>5. Praeterea, omnium animalium nobilissimum est homo. Sed quorumdam animalium
<lb/>filii naturaliter statim nati officia membrorum habent. Ergo defectus
<lb/>qui in pueris nunc videtur accidere, non est naturalis, sed ex peccato inductus:
<lb/>ergo ante peccatum non fuisset.
<pb n="vol. 3, p. 970"/>
<lb/>SED CONTRA, omnis virtus naturalis, multiplicata materia, roboratur secundum
<lb/>debitam proportionem, quia in maiori quantitate maior est virtus. Sed pueros
<lb/>oportebat parvulos nasci propter materni uteri necessitatem, ut in littera dicitur.
<lb/>Ergo oportuit ut eorum virtus motiva, quae materialis est, imperfecta esset.
<lb/>Praeterea, in pueris oportet expectari tempus ad generandum, quousque completur
<lb/>tempus augmenti: quamdiu enim est augmentum in suo vigore, sicut in
<lb/>duobus primis septenniis, generativa opus suum non habet: tum quia digestio
<lb/>completa non est, ut semen debito modo maturari possit: tum etiam quia quod
<lb/>residuum est ab opere nutritivae, cedit in usum augmentativae. Sed sicut generativae
<lb/>deserviunt quaedam membra, ita et aliis animae viribus. Ergo et per
<lb/>eamdem rationem nec aliorum membrorum usum habuissent, ad quorum actus
<lb/>exigitur aliquorum membrorum fortificatio et completio.
<lb/><hi rend="bold">Solutio</hi>
<lb/>Respondeo dicendum, quod in hominis vita est quaedam circulatio, eo quod a
<lb/>defectu incipit, in statum debitae perfectionis deveniens, ex quo iterum in defectum
<lb/>terminatur; unde et principium hominis quidam defectus consequuntur in
<lb/>pueritia, et similiter finem in senectute. Homo autem ante peccatum etsi vitae
<lb/>termino caruisset, tamen habuisset vitae principium per nativitatem; unde hos
<lb/>defectus qui ordinantur ad vitae terminum, ut aegritudines et defectus seniles,
<lb/>non habuisset: defectus autem illos qui principium originis consequuntur, nihil
<lb/>prohibet eum habuisse, ut Magister in littera dicit: nec hoc fuisset ei in poenam,
<lb/>quia ex hoc nullum incommodum sentiret, divina providentia eum gubernante.
<lb/>Quidam vero dicunt aliter, innitentes verbis Augustini quae in littera
<lb/>ponuntur. Sed cum Augustinus de his nihil asserat, ut in littera dicitur, probabilius
<lb/>sustinebitur illud quod naturalis cursus habet, ubi scripturae auctoritas
<lb/>non repugnat.
<lb/>AD OBIECTA
<lb/>Ad primum ergo dicendum, quod quamvis mulier sit praeter intentionem naturae
<lb/>particularis, quae agit in hoc semine, intendens prolem adducere in perfectam
<lb/>similitudinem generantis, non tamen est praeter intentionem naturae universalis,
<lb/>sicut nec corruptio: quia sine femina non posset esse generatio, ut
<lb/>perpetuitas speciei salvaretur: et ideo etiam per divinam providentiam ad officium
<lb/>generationis mulieres aliquas nasci oportebat, et in aequali numero cum
<lb/>viris, ut una unius esset.
<pb n="vol. 3, p. 972"/>
<lb/>Ad secundum dicendum, quod generatio mulieris contingit, ut in 18 de
<lb/>Animalibus dicitur, ex hoc quod semen viri non potest
<lb/>vincere super materiam mulieris, ut digerat ipsam ultima digestione, et in perfectum
<lb/>sexum adducat. Huiusmodi autem impotentiae causa potest esse triplex.
<lb/>Una est ex defectu naturalis principii agentis cum semine; quia calor est diminutus
<lb/>in semine propter eius indigestionem; unde ante tertium septennium, ut
<lb/>philosophus dicit, viri ut in pluribus feminas generant: et talis causa non multum
<lb/>fuisset in primo statu: quia tempus in quo est perfecta generatio non anticiparetur.
<lb/>Alia causa est ex virtute imaginativa quam sequuntur etiam virtutes
<lb/>corporales, sicut patet quod ad imaginationem alicuius terribilis totum corpus
<lb/>concutitur et tremit: et ita videmus quod filii frequenter nascuntur similes illis
<lb/>quos parentes imaginantur in actu conceptionis: sicut etiam Hieronymus narrat
<lb/>de quadam muliere quae peperit filium nigrum propter hoc quod in tempore
<lb/>coitus vidit imaginem nigram: et talis causa generationis feminae potuit esse in
<lb/>statu innocentiae, ut filii nascerentur in hoc vel in illo sexu, secundum voluntatem
<lb/>parentum, et praecipue propter magnam obedientiam corporis ad animam
<lb/>in statu illo. Tertia causa est ex aliquo principio extrinseco: quia parva immutatio,
<lb/>ut Philosophus dicit in 18 de Animalibus, vel venti, vel temporis
<lb/>vel huiusmodi, sexus variationem facit; unde dicit, quod expertum est apud
<lb/>pastores, quod quando flat ventus septemtrionalis, concipiuntur mares, et quando
<lb/>flat meridionalis, concipiuntur feminae, propter abundantiam humiditatis: et
<lb/>etiam si in tempore coitus aspiciant ad partem septentrionalem vel meridionalem,
<lb/>sequitur etiam dicta diversitas ut frequenter: et talis causa potuit esse in
<lb/>statu illo.
<lb/>Ad tertium dicendum, quod de limo terrae corpus primi hominis formatum est
<lb/>virtute divina, cuius est statim ad perfectum adducere cum voluerit; sed propagatio
<lb/>filiorum fuisset per virtutem naturae, cuius non est subito operari; et ideo
<lb/>per successiones temporum in ultimum perfectionis statum proles perducta
<lb/>fuisset.
<lb/>Ad quartum dicendum, quod infirmitas carnis nunc in pueris duo complectitur:
<lb/>scilicet defectum usus membrorum; et hoc congruit naturali infirmitati mentis,
<lb/>inquantum adhuc non pervenit ad ultimum complementum scientiae vel virtutis;
<lb/>quod etiam in primo statu esse potuit: complectitur etiam quamdam poenam in
<lb/>esurie et fletu, et talis infirmitas congruit infirmitati culpae; unde neutrum
<lb/>horum in primo statu fuisset, scilicet nec poena nec culpa.
<lb/>Ad quintum dicendum, quod hoc est ex nobili complexione hominis, quod defectum
<lb/>talem in pueritia prae quibusdam animalibus patitur: quia enim est mollis
<lb/>complexionis, ideo membra puerilia ex sui mollitie sunt impotentia ad suos
<lb/>actus exercendos: et etiam propter humiditatem abundantem in pueritia, quod
<lb/>contingit in hominibus prae quibusdam animalibus tum ex magnitudine cerebri,
<pb n="vol. 3, p. 974"/>
<lb/>quod homo maius prae aliis animalibus habet, secundum proportionem sui corporis;
<lb/>tum etiam propter qualitatem complexionis, a qua si in humidiorem recedatur,
<lb/>propter complexionem aetatis invenietur superabundans humiditas, quae
<lb/>praecipue impedit motum nervorum. Unde animalia siccae complexionis ut
<lb/>caprae, nascuntur cum membris ad motum habilibus.
<lb/>ARTICULUS 2
<lb/><hi rend="bold">Utrum in statu innocentiae pueri mox nati,</hi>
<lb/><hi rend="bold">fuissent perfecti in cognitione.</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod pueri mox nati, perfecti in cognitione fuissent. Omnis enim virtus
<lb/>cuius actus impeditur ex imperfectione corporis, est virtus materialis. Sed
<lb/>intellectus non est actus corporis cuiusdam, ut Philosophus dicit.
<lb/>Ergo naturaliter non impeditur a suo actu propter defectum corporis:
<lb/>ergo videtur quod in statu integritatis naturae, pueri perfectam cognitionem
<lb/>habuissent, etiam si defectum membrorum paterentur.
<lb/>2. Si dicatur, quod intellectus impeditur per accidens ex impedimento corporis
<lb/>inquantum indiget accipere a virtutibus corporalibus, contra. Quod superiores
<lb/>vires ab inferioribus accipiant, videtur esse perversitas ordinis. Sed in primo
<lb/>statu nulla deordinatio in partibus animae erat. Ergo intellectus non accipiebat
<lb/>perfectionem suam ex viribus sensibilibus.
<lb/>3. Praeterea, intellectus non indiget sensu nisi ad acquirendam scientiam; unde
<lb/>qui privatur visu scientiam de coloribus retinet quam per visum accepit. Sed in
<lb/>primo statu habitum scientiae homo habuisset immediate ex divina influentia, et
<lb/>forte per ministerium Angelorum. Ergo ad intelligendum et sciendum in actu,
<lb/>sensibus non indigebat; et sic idem quod prius.
<lb/>4. Praeterea, sensus puerorum in primo statu non fuissent imperfectiores quam
<lb/>modo sint. Sed modo pueri perfecte possunt videre et audire, et sic de aliis. Ergo
<lb/>et tunc: et ita per defectum sensibilium virium actus intellectus non impeditur.
<lb/>5. Praeterea, perfectioris cognitionis secundum suam naturam aliis animalibus
<lb/>est homo. Sed alia animalia mox nata habent cognitionem quarumdam rerum
<lb/>quae prosunt eis vel nocent; unde agnus sequitur matrem, et fugit lupum. Ergo
<lb/>multo fortius hoc homo secundum suam naturam habere debet: et ita videtur
<lb/>quod defectus cognitionis qui est in pueris, non est naturalis, sed ex peccato
<lb/>inductus: et ita videtur quod ante peccatum perfectam cognitionem habuissent.
<pb n="vol. 3, p. 976"/>
<lb/>SED CONTRA, ut dicit Philosophus 7 Physic., in quiescendo fit anima
<lb/>sciens et prudens. Sed in pueritia non potest esse perfecta quies corporis, propter
<lb/>multos motus, et praecipue propter augmentum. Ergo nec perfectam cognitionem
<lb/>secundum naturam habere potest.
<lb/>Praeterea, ad hoc anima infusa est corpori ut in ipso acquirat perfectionem
<lb/>scientiae et virtutis. Sed hoc non esset, si per seipsam scientiam perfectam
<lb/>haberet, quam per temporum successionem in corpore acquireret. Ergo non statim
<lb/>dum corpori infunditur, perfectam cognitionem habet, sed experimento indiget
<lb/>et tempore intellectualis virtus, ut Philosophus in 2 Ethic. dicit.
<lb/><hi rend="bold">Solutio</hi>
<lb/>Respondeo dicendum, quod sicut Magister dicit in littera, oportet quod positio
<lb/>de perfectione intellectus consonet positioni de perfectione corporis; unde cum
<lb/>posuerimus pueros in principio non habituros fuisse membrorum usum, oportet
<lb/>ponere quod nec usum perfectae cognitionis habuissent. Qui autem membrorum
<lb/>perfectionem concedunt, perfectum usum rationis etiam concedere possunt.
<lb/>Inter alia enim membra corporis, cerebrum humidissimum est. Unde si propter
<lb/>humiditatem aetatis; membrorum aliorum officia pueri habere non poterant,
<lb/>multo minus plenum usum imaginativae virtutis, cuius organum est in anteriori
<lb/>parte cerebri, habere poterant. Abundantia enim humiditatis confusionem
<lb/>quamdam phantasmatum creat, sicut patet in ebriis, ex multo vapore ad caput
<lb/>ascendente. Phantasmata autem, ut in 3 de Anima dicitur, se habent
<lb/>ad intellectum sicut colores ad visum. Unde sicut ad confusionem colorum
<lb/>sequitur indeterminatio et confusio in actu virtutis visivae; ita ad confusionem
<lb/>phantasmatum sequitur quaedam confusio in actu virtutis intellectivae; et inde
<lb/>est quod pueri in principio confusam cognitionem habent universalium quorumdam,
<lb/>et postmodum per successiones temporis distincte unumquodque
<lb/>cognoscunt; unde in 1 Physicor. dicitur, quod pueri in principio
<lb/>appellant omnem virum patrem, posterius autem determinant unumquodque.
<lb/>AD OBIECTA
<lb/>Ad primum ergo dicendum, quod operatio intellectus non impeditur propter
<lb/>defectum corporis per se, sed per accidens, ut dictum est, scilicet ex defectu
<lb/>virium a quibus intellectus accipit.
<lb/>Ad secundum dicendum, quod perfectio intellectus possibilis est per receptionem
<lb/>obiecti sui, quod est species intelligibilis in actu. Sicut autem in obiecto
<lb/>visus est aliquid quasi materiale, quod accipitur ex parte lucis, quae facit visibile
<lb/>in potentia esse visibile in actu: ita etiam obiectum intellectus quasi materialiter
<lb/>administratur vel offertur a virtute imaginativa; sed in esse formali
<lb/>intelligibili completur ex lumine intellectus agentis, et secundum hanc formam
<pb n="vol. 3, p. 978"/>
<lb/>habet quod sit perfectio in actu intellectus possibilis: et ita non sequitur deordinatio
<lb/>in partibus animae, si intellectus possibilis perficiatur per species a phantasmatibus
<lb/>acceptas, inquantum illustrantur lumine intellectus agentis, quae est
<lb/>potentia altior quam intellectus possibilis.
<lb/>Ad tertium dicendum, quod cum phantasma sit obiectum intellectus possibilis,
<lb/>ut dictum est, secundum statum viae, anima ad suum actum phantasmatibus
<lb/>indiget, non solum ut ab eis scientiam accipiat secundum motum qui est a sensibus
<lb/>ad animam, sed etiam ut habitum cognitionis quam habet circa species
<lb/>phantasmatum, ponat secundum motum qui est ab anima ad sensus, ut sic
<lb/>inspiciat in actu quod per habitum cognitionis tenet in mente. Unde etiam
<lb/>Dionysius dicit in epistola ad titum, quod illi qui intellectuales revelationes
<lb/>accipiunt, eas quibusdam figuris circumponunt; unde laesa imaginatione per
<lb/>laesionem organi, ut est in phraeneticis, intellectus impeditur ab actuali consideratione
<lb/>etiam eorum quae prius sciebat.
<lb/>Ad quartum dicendum, quod exteriorum sensuum actus in pueris distincti sunt,
<lb/>sed imaginatio confusa est propter cerebri humiditatem excedentem, et ita
<lb/>etiam oportet quod operatio intellectus sit confusa: non enim intellectus immediate
<lb/>ab exterioribus sensibus accipit, sed ab interioribus.
<lb/>Ad quintum dicendum, quod alia animalia non prosequuntur conveniens et
<lb/>fugiunt nocivum per rationis deliberationem, sed per naturalem instinctum
<lb/>aestimativae virtutis: et talis naturalis instinctus est etiam in pueris; unde etiam
<lb/>mamillas accipiunt, et alia eis convenientia, etiam sine hoc quod ab aliis
<lb/>doceantur.
<lb/>ARTICULUS 3
<lb/><hi rend="bold">Utrum in statu innocentiae pueri nascerentur in gratia.</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod in statu innocentiae pueri in gratia nascerentur. Quia secundum
<lb/>considerationem Philosophi, sicut se habet propositum in proposito,
<lb/>ita et oppositum in opposito. Sed homo corruptus per peccatum transmisit
<lb/>peccatum in posteros. Ergo etiam et gratiam et iustitiam quam habuit, in posteros
<lb/>transmisisset.
<lb/>2. Praeterea, bonum est potentius quam malum: quia malum non agit nisi virtute
<lb/>boni, ut dicit Dionysius. Si ergo malum primi hominis adeo
<lb/>fuit potens ut totum humanum genus inficeret, multo amplius eius gratia totum
<lb/>humanum genus iustificasset.
<pb n="vol. 3, p. 980"/>
<lb/>3. Praeterea, Adam non solum sibi, sed etiam nobis demeruit: quia per unum
<lb/>hominem peccatum et mors in mundum intravit, Rom. 5. Sed meritum et demeritum
<lb/>ab eadem potentia procedunt. Ergo et ipse, si perstitisset, omnibus mereri
<lb/>potuisset; et ita omnes per eius meritum primam gratiam consecuti fuissent.
<lb/>4. Praeterea, impossibile est esse poenam sine culpa. Sed poena peccati originalis
<lb/>est carentia visionis divinae. Ergo cum in statu innocentiae homines sine
<lb/>peccato originali nati fuissent, habuissent meritum visionis divinae. Sed hoc
<lb/>non potest haberi nisi per gratiam. Ergo nati fuissent in iustitia gratuita.
<lb/>5. Praeterea, homo per peccatum necessitatem peccandi incurrit. Ergo si perstitisset,
<lb/>in iustitia confirmatus fuisset. Sed secundum Anselmum,
<lb/>oportuit ut qualis ipse fuit, tales etiam filios genuisset. Ergo et omnes
<lb/>in iustitia confirmati fuissent mox a nativitate sua, ut peccare non possent.
<lb/>SED CONTRA, illud quod infunditur immediate a Deo, ut anima rationalis, non
<lb/>transfunditur a parentibus. Sed gratia est huiusmodi, ut in 1 libro probatum est,
<lb/>dist. 14. Ergo gratiam vel iustitiam in posteros non transfudisset.
<lb/>Praeterea, Hugo de Sancto Victore dicit quod homo si perstitisset, generasset
<lb/>filios sine peccato, sed tamen non necessario paternae haeredes iustitiae; et ita
<lb/>videtur quod iustitiam vel gratiam non transfudisset.
<lb/><hi rend="bold">Solutio</hi>
<lb/>Respondeo dicendum, quod, sicut dicit Philosophus in 2 de Generat.,
<lb/>in generatione est quaedam circulatio, quae tamen non redit in idem numero,
<lb/>sed ad idem specie: homo enim generat hominem, non Socrates socratem; et
<lb/>inde est quod generatum generanti assimilatur in omnibus illis quae ad naturam
<lb/>speciei pertinent, nisi adveniat impedimentum, ut in monstris apparet; non
<lb/>autem oportet quod assimiletur in proprietatibus quae consequuntur individuum
<lb/>ratione individui: et si aliquando contingat quod in aliquibus proprietatibus
<lb/>etiam personalibus assimiletur filius patri, hoc tantum accidit in accidentibus
<lb/>corporalibus, sicut quod albus generat album, et podagricus podagricum:
<lb/>non autem in perfectionibus animae generat sibi similem secundum actum, ut
<lb/>grammaticus non generat grammaticum; sed forte secundum aptitudinem tantum;
<lb/>secundum quod ex complexione corporis unus est habilior alio ad scientiam
<lb/>vel doctrinam vel virtutem. Sciendum est ergo quod duplex iustitia primo
<lb/>homini poterat convenire. Una originalis, quae erat secundum debitum ordinem
<lb/>corporis sub anima, et inferiorum virium sub superiori, et superioris sub Deo;
<lb/>et haec quidem iustitia ipsam naturam humanam ordinabat in sui primordio ex
<lb/>divino munere; et ideo talem iustitiam in filios transfudisset. Est etiam alia
<lb/>iustitia gratuita, quae actus meritorios elicit; et de hac est duplex opinio.
<pb n="vol. 3, p. 982"/>
<lb/>Quidam enim dicunt, quod primus homo in naturalibus tantum creatus est, et
<lb/>non in gratuitis; et secundum hoc videtur quod ad talem iustitiam requirebatur
<lb/>quaedam praeparatio per actus personales; unde secundum hoc talis gratia
<lb/>proprietas personalis erat ex parte animae; et ideo nullo modo transfusa fuisset,
<lb/>nisi secundum aptitudinem tantum. Alii vero dicunt, quod homo in gratia
<lb/>creatus est; et secundum hoc videtur quod donum gratuitae iustitiae ipsi humanae
<lb/>naturae collatum sit; unde cum transfusione naturae simul etiam infusa
<lb/>fuisset.
<lb/>AD OBIECTA
<lb/>Ad primum ergo dicendum, quod peccatum originale est primo et per se peccatum
<lb/>naturae, et per posterius personae; actuale autem est proprie peccatum
<lb/>personae quod per actum personalem incurritur: et ideo, sicut peccatum originale
<lb/>transfunditur, et non peccatum actuale, ita etiam iustitia originalis naturalis
<lb/>transfusa fuisset, et forte non gratuita.
<lb/>Ad secundum dicendum sicut ad primum.
<lb/>Ad tertium dicendum, quod peccatum non transit in posteros a primo parente per
<lb/>modum demeriti, quasi ipse omnibus mortem meruerit, et infectionem peccati;
<lb/>sed per modum traductionis consequentis traductionem naturae: non enim unius
<lb/>personae actus toti naturae mereri vel demereri potest, nisi limites humanae
<lb/>naturae transcendat, ut patet in Christo, qui Deus et homo est: unde a Christo
<lb/>nascuntur filii gratiae, non per carnis traductionem, sed per meritum actionis;
<lb/>ab Adam vero nascimur filii irae per propagationem, non per demeritum.
<lb/>Ad quartum dicendum, quod carentia visionis divinae potest dupliciter intelligi:
<lb/>vel negative, et sic non est poena, sed defectus naturalis: cuilibet enim naturae
<lb/>creatae convenit ut ex se non habeat unde in Dei visionem ascendere possit: vel
<lb/>privative, et sic est poena, secundum quod importat quamdam obnoxietatem ad
<lb/>non videndum Deum.
<lb/>Ad quintum dicendum, quod probabile videtur quod si Adam primae tentationi
<lb/>restitisset, nondum statim confirmationem iustitiae fuisset adeptus; sed quando
<lb/>in spiritualem vitam fuisset translatus, simul immortalitatem accepisset in corpore
<lb/>et iustitiae confirmationem in anima. Quod ergo dicitur, quod quia tentationi
<lb/>succubuit, peccandi necessitatem incurrit, verum est de peccato veniali,
<lb/>quod gratiae non opponitur, sed cuidam accidenti gratiae, scilicet fervori; sed
<lb/>necessitatem peccandi mortaliter homo etiam in peccato existens non habet,
<lb/>nisi peccare intelligatur in peccato esse, sicut videre dicitur habere visum. Non
<lb/>enim qui in peccato est potest per se non esse in peccato ut possit a peccato per
<lb/>se sine gratiae infusione resurgere: nec tamen sequitur, si homo post peccatum
<lb/>non potest in peccato non esse, quod in gratia existens non possit in gratia non
<lb/>esse: quia homo per seipsum peccare potest, sed non per se resurgere. Si tamen
<pb n="vol. 3, p. 984"/>
<lb/>concedatur quod Adam confirmatus fuisset statim post victoriam tentationis,
<lb/>adhuc non sequitur quod filios confirmatos in iustitia genuisset; quia hoc
<lb/>sequebatur actus personales eius, et ita erat perfectio ad personam pertinens,
<lb/>quam non oportet in filios propagari; sicut si Adam donum philosophiae
<lb/>habuit, vel miracula faciendi, non oporteret quod filii eius hoc habuissent.
<lb/>Ad aliam etiam patet de plano solutio: quia non intelligitur gratia in posteros
<lb/>propagari a parentibus quasi, per virtutem seminalem, gratiam filii consequerentur:
<lb/>sed quia cum transfusione naturae, cui, ex provisione divina gratia
<lb/>debebatur, simul gratia infusa fuisset, secundum unam opinionem.
<lb/>Alia etiam auctoritas inducta intelligitur de iustitia gratuita, et non de originali,
<lb/>secundum unam opinionem. Vel potest intelligi de operibus iustitiae: quia si
<lb/>cum gratia nati fuissent, poterant per liberum arbitrium a iustitia parentum
<lb/>deviare.
<lb/><hi rend="bold">EXPOSITIO TEXTUS</hi>
<lb/>«Excipitur honestate nuptiali», hoc modo ut scilicet quod sine nuptiis turpitudinem
<lb/>culpae et poenae haberet, per honestatem matrimonii turpitudine poenae
<lb/>remanente, turpitudo culpae tollatur.
<lb/>«Sed potuerunt in paradiso eis esse nuptiae honorabiles»: quia in statu illo
<lb/>nuptiae simpliciter virginitate honorabiliores fuissent, eo quod in nullo integritate
<lb/>mentis laesa, fecunditas carnis in matrimonio, sterilitati virginitatis
<lb/>praevaluisset.
<lb/>«Vel quia Deus nondum iusserat». Videtur hoc esse falsum: quia actum matrimonialem
<lb/>praeceperat Deus, dicens: «Crescite et multiplicamini et
<lb/>replete terram». Sed quod dicitur hic potest intelligi de speciali iussione ad
<lb/>determinatum tempus.
<lb/>«Responderi potest, quod filios parvulos nasci oportebat propter materni uteri
<lb/>necessitatem». In hac responsione Magister unum asserit, scilicet, quod oporteat
<lb/>pueros in principio nativitatis parvos quantitate esse: sed tria sub dubio
<lb/>relinquit. Quorum unum est, si statim post nativitatem in perfectam quantitatem
<lb/>transformati fuissent. Sed hoc non potuit fieri operatione naturae, sed solum
<lb/>divino miraculo. Secundum est an essent parvuli per aliquod tempus, ita quod
<lb/>defectum quantitatis haberent sed non virtutis quantum ad membrorum officium.
<lb/>Tertium si in utroque per aliquod tempus imperfecti fuissent, scilicet et
<lb/>quantitate et virtute.
<pb n="vol. 4, p. 18"/>
<lb/><hi rend="bold">IN SECUNDUM SENTENTIARUM, DISTINCTIO 21</hi>
<lb/><hi rend="bold">DIVISIO TEXTUS</hi>
<lb/>Postquam determinavit Magister institutionem humanae naturae, hic determinat 
<lb/>lapsum eius per peccatum; et dividitur in duas partes: in prima determinat 
<lb/>humanae naturae lapsum in primis parentibus quantum ad actuale peccatum 
<lb/>ipsorum; in secunda determinat lapsum humanae naturae in posteris, dist. 30, 
<lb/>ibi: «In superioribus insinuatum est, licet ex parte... qualiter primus homo deliquerit... 
<lb/>quibus adiiciendum est peccatum simul ac poenam per eum transisse 
<lb/>in posteros». Prima in duas: in prima determinat principium peccati in primis 
<lb/>parentibus; in secunda autem principium quo contra peccatum iuvabantur, 
<lb/>circa medium 23 dist., ibi: «Et quidem secundum animam rationalis fuit homo». 
<lb/>Prima in tres: in prima determinat tentationem hostis, qui fuit principium peccati 
<lb/>exterius; in secunda inquirit quod fuit principium intrinsecum, 22 dist., ibi: 
<lb/>«Hic videtur diligenter investigandum». Item inquirit de permissione divina, 
<lb/>quae fuit causa sine qua non, 23 dist., ibi: «Praeterea quaeri solet». 
<lb/>Prima in duas: in prima determinat modum et ordinem tentationis; in secunda 
<lb/>ex modo tentationis concludit gravitatem culpae, ibi: «Porro sciendum est duas 
<lb/>esse species tentationis». Circa primum tria facit: primo ostendit motivum ad 
<lb/>tentandum; secundo tentationis ordinem, ibi: «Unde et mulierem tentavit»; tertio 
<lb/>tentationis formam, ibi: «Tentatio autem hoc modo facta est». Circa secundum 
<lb/>duo facit: primo ostendit quare per mulierem virum tentare voluit; secundo 
<lb/>quare mulierem per serpentem, ibi: «Sed quia illi per violentiam nocere non 
<lb/>poterat, ad fraudem se convertit». Circa quod duo facit: primo assignat dicti 
<lb/>rationem; secundo removet duas dubitationes; unam, ibi: «Ideoque serpens dictus 
<lb/>est esse callidior cunctis animantibus terrae»; alteram, ibi: «Hic quaeri 
<lb/>solet, quare mulier non horruit serpentem». Circa tertium duo facit: primo 
<lb/>ostendit astutiam tentationis, investigando conditionem tentati; secundo persuasionem 
<lb/>sui propositi, ibi: «Qui ad persuasionem suam pleniter suffulciendam... 
<lb/>et malum quod mulier timuit negando removit et repromissionem addidit». 
<pb n="vol. 4, p. 20"/>
<lb/>«Porro sciendum est duas esse species tentationis». Hic ex ipsa tentatione 
<lb/>ostendit modum culpae; et circa hoc tria facit: primo distinguit tentationis 
<lb/>modos, et quis eorum sit gravior, quia ille qui est a carne; secundo ostendit 
<lb/>quod peccatum Adae gravitatem quamdam habet, quia tantum exteriori tentatione 
<lb/>pulsatus cecidit; et tamen remissibile est, quia per alium tentatus fuit, ibi: 
<lb/>«Homo ergo, qui sola exteriori tentatione pulsatus cecidit, tanto gravius plectendus 
<lb/>erat quanto leviori impulsu fuerat prostratus»; tertio removet quasdam 
<lb/>dubitationes, ibi: «Illud etiam notandum est». Circa secundum duo facit: primo 
<lb/>ponit rationem quam principaliter intendit, quare peccatum hominis sit remissibile, 
<lb/>ex praedictis deductam; secundo adiungit quamdam aliam, ibi: 
<lb/>«Praeterea angelica natura, quoniam non tota perierat, sed ex parte perstiterat, 
<lb/>non est redempta». Circa tertium duo facit secundum duas quaestiones 
<lb/>quas movet, quae per se in littera patent. Secunda incipit ibi: «Si quaeritur 
<lb/>quomodo loqui potuerunt... dicimus quia Deus eos tales fecerat». 
<pb n="vol. 4, p. 22"/>
<lb/><hi rend="bold">QUAESTIO 1</hi>
<lb/>Hic est duplex quaestio. Prima de tentatione in communi. Secunda de tentatione 
<lb/>primorum parentum.
<lb/>Circa primum quaeruntur tria: 1. Cuius sit tentare; 2. Utrum omnis tentatio 
<lb/>passive accepta, cum peccato sit; 3. Utrum tentatio sit appetenda. 
<lb/>ARTICULUS 1 
<lb/><hi rend="bold">Utrum Deus tentet aliquem</hi>
<lb/><hi rend="bold">Circa primum sic proceditur.</hi>
<lb/>1. VIDETUR quod Dei non sit tentare. Tentatio enim est ad sumendum experimentum 
<lb/>alicuius quod nescitur. Sed Deus nihil ignorat. Ergo tentare sibi non 
<lb/>competit. 
<lb/>2. Item, videtur quod nec daemoni. Intentio enim daemonis est ad fallendum. 
<lb/>Sed tentatoris, inquantum huiusmodi, non est fallere, sed experiri. Ergo daemonis 
<lb/>proprie officium non est tentare. 
<lb/>3. Item, videtur quod nec carni conveniat. Caro enim cognitionis particeps esse 
<lb/>non potest. Sed ei quod non cognoscit, non convenit experiri vel tentare. Ergo 
<lb/>nullus proprie ad peccandum a carne tentatur. 
<lb/>4. Item, videtur quod nec mundo. Nullus enim tentat eum quem abiectum reputat, 
<lb/>quia tentatio de dubiis fit. Sed mundus sanctos quasi abiectos reputat. Ergo 
<lb/>mundus non tentat eos. 
<lb/>5. Praeterea, 1 Thess. 3, 5, dicitur: «Ne forte tentaverit vos is qui tentat», scilicet 
<lb/>solus diabolus, cuius officium est tentare. Ergo videtur quod nec mundus 
<lb/>nec caro, nec etiam Deus tentat. 
<lb/>SED CONTRA est quod dicitur Gen. 22, 1: «Tentavit Deus Abraham». 
<lb/>Item Iacob. 14 dicitur: «Unusquisque tentatur a concupiscentia sua». Concupiscentia 
<lb/>autem est peccatum quod in carne habitat. Ergo est aliqua tentatio a carne. 
<lb/><hi rend="bold">Solutio</hi>
<lb/>Respondeo dicendum, quod ad perfectam rationem tentationis tria concurrunt. 
<lb/>Primo ut per tentationem alicuius dubii cognitio accipiatur; secundo ut hoc sit 
<lb/>intentum ab eo qui tentat; tertio ut ipsemet qui tentat, cognitionem illius rei 
<lb/>accipere velit: et secundum hunc modum invenitur tentatio in hominibus, 
<lb/>secundum quod homo hominem tentat, ut experimentum sumat scientiae vel 
<lb/>alterius quod in ipso est. 
<pb n="vol. 4, p. 24"/>
<lb/>Alia vero dicitur tentatio in qua salvantur duo ex his, scilicet manifestatio ignoti, 
<lb/>et intentio eius: et hoc modo tentare dicitur Deus, ut patet in tentatione 
<lb/>Abrahae: praeceptum enim de immolatione filii, tentatio eius dicitur: quia per 
<lb/>hoc manifestabatur qualis esset in obedientia et fide: hanc etiam manifestationem 
<lb/>Deus intendebat. Sed tertium praedictorum huic tentationi defuit: non 
<lb/>enim ad hoc tentavit Deus Abraham, ut fidei eius cognitionem acciperet quam 
<lb/>prius sciebat, sed ut aliis manifesta esset in exemplum. 
<lb/>Alia vero tentatio est in qua salvatur unum tantum dictorum, scilicet manifestatio 
<lb/>tentati: et sic dicitur caro tentare, vel mundus: quia in his cognoscitur manifeste 
<lb/>virtus vel infirmitas mentis, sicut in bello cognoscitur virtus militis; quamvis 
<lb/>hostes non impugnent ut cognoscant, sed ut vincant; unde ipsa impugnatio 
<lb/>virtutis tentatio dicitur. Hoc autem est vel a principio intrinseco, scilicet ex corruptione 
<lb/>carnis, et sic dicitur tentatio a carne: vel a principio extrinseco; et hoc 
<lb/>dupliciter; quia illud quod exterius est, vel impugnat per modum obiecti, et sic 
<lb/>est tentatio a mundo, cuius rebus corda hominum alliciuntur ad peccandum: vel 
<lb/>per modum agentis, qui trahit ad peccatum persuadendo, terrendo, blandiendo, 
<lb/>et sic de aliis; et sic dicitur esse tentatio ab hoste, scilicet diabolo, et ab his qui 
<lb/>sunt membra eius. 
<lb/>AD OBIECTA 
<lb/>Ad primum ergo dicendum, quod Deus non tentat ut sibi aliquid ignotum manifestum 
<lb/>fiat, sed ut aliis manifestetur, ut dictum est. 
<lb/>Ad secundum dicendum, quod in tentatione daemonis est duplex finis. Unus 
<lb/>ultimus, scilicet inducere ad peccatum; et quantum ad hoc habet rationem tentationis, 
<lb/>secundum quod quaelibet impugnatio dicitur tentatio. Alius est finis 
<lb/>proximus, scilicet experiri ad quod vitium quisque maxime pronus est, ut ad 
<lb/>illud impugnando trahat; et sic salvatur ibi ratio tentationis quantum ad primum 
<lb/>modum. Unde Hugo de Sancto Victore definiens 
<lb/>diaboli tentationem, dicit sic: «Tentare est callide experiri, et ante violentam 
<lb/>impulsionem quasi quibusdam blandis conatibus probare». 
<lb/>Ad tertium et quartum patet solutio per illud quod iam supra dictum est, 
<lb/>quia non salvatur ibi tentatio secundum quod includit omnia tria 
<lb/>praedicta. 
<lb/>Ad quintum dicendum, quod solus diabolus dicitur tentare, non quia ipse sit 
<lb/>semper immediatus tentator, sed quia ipse primo tentavit hominem, ex qua tentatione 
<lb/>parata est aliis tentantibus via. Vel aliter dicendum, quod diabolus solus 
<lb/>dicitur tentare, quia illi soli et membris eius convenit impugnare virtutem cum 
<lb/>intentione occidendi hominem per peccatum: hoc autem caro non intendit, sed 
<lb/>delectabili cognito perfrui: vel quia ipse utitur rebus mundi et carne sicut 
<lb/>instrumentis ad tentandum hominem. 
<pb n="vol. 4, p. 26"/>
<lb/>ARTICULUS 2 
<lb/><hi rend="bold">Utrum tentatio a diabolo sit peccatum</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod tentatio quae est ab hoste, etiam sit peccatum. Potestas enim 
<lb/>minor non potest intentionem potestatis maioris repellere. Sed potestas daemonis 
<lb/>est maior quam potestas hominis, ut dicitur Iob 41, 24: «Non est potestas 
<lb/>super terram quae ei possit comparari». Ergo cum intentio daemonis sit ut 
<lb/>inducat homines ad peccandum, videtur quod homo semper quando ab eo tentatur 
<lb/>peccet. 
<lb/>2. Praeterea, cum violentia excuset peccatum, ubi est maior violentia, ibi minus 
<lb/>peccatum. Sed, sicut in littera dicitur, gravior est tentatio quae est a carne 
<lb/>quam ab hoste. Ergo cum illa quae est a carne, sit peccatum, ut in littera dicitur; 
<lb/>multo amplius illa quae est ab hoste, peccatum erit. 
<lb/>3. Praeterea, illud quod vitari non potest, non est in potestate nostra. Sed 
<lb/>quamdiu in hac mortali vita vivimus, non omnino tentationem carnis vitare possumus. 
<lb/>Ergo non est in potestate nostra; et tamen peccatum est: ergo et tentatio 
<lb/>quae est ab hoste, quamvis in potestate nostra non sit, peccatum erit, cum in 
<lb/>idem illicitum tendat. 
<lb/>4. Praeterea, diabolus tentare non potest, nisi aliquid in hominem imprimendo. 
<lb/>Sed cum ipse sit pater iniquitatis et mendacii, Ioan. 8, 44: «Ipse est mendax, et 
<lb/>pater eius», impressum ab eo non potest esse nisi peccatum. Ergo videtur quod 
<lb/>semper quando tentat, in hominem peccatum imprimat. 
<lb/>5. Praeterea, motus vis concupiscibilis in illicitum tendens, tentatio carnis est, 
<lb/>quae peccatum in littera dicitur. Sed vis concupiscibilis, cum sit affixa organo 
<lb/>corporali, cogi potest et immutari per immutationem organi. Ergo videtur quod 
<lb/>daemon tentando nos possit facere in nobis peccatum esse; et ita tentatio quae 
<lb/>est tantum ab hoste peccatum erit. 
<lb/>SED CONTRA, ut dicitur Matth. 4, Christus a diabolo tentatus fuit. Sed in eo locus 
<lb/>peccati non fuit; unde ipse dicit Ioan. 14, 30: «Venit princeps mundi huius, et in me 
<lb/>non habet quidquam». Ergo non omnis tentatio quae est ab hoste, peccatum est. 
<lb/>Praeterea, ut Augustinus dicit, «Nullus peccat in eo quod 
<lb/>vitare non potest». Sed homo nullo modo vitare potest quin hostis eum tentet. 
<lb/>Ergo tentatio quae est ab hoste non est peccatum. 
<pb n="vol. 4, p. 28"/>
<lb/><hi rend="bold">Solutio</hi>
<lb/>Respondeo dicendum, quod peccatum unius non consistit in actu alterius, sed in 
<lb/>actu proprio, prout dicitur Ezech. 18, 20: «Anima quae peccaverit, ipsa morietur». 
<lb/>In tentatione autem carnis, ipse appetitus illicitus, secundum quem aliquis 
<lb/>tentari dicitur, est actus eius qui tentatur: non enim sola caro concupiscit, sed 
<lb/>coniunctum: et ideo talis tentatio est peccatum in eo qui tentatur. Tentatio 
<lb/>autem quae est a mundo, vel ab hoste, est a principio extrinseco; unde actus 
<lb/>non pertinet ad tentatum, sed passio tantum: et propter hoc non est peccatum in 
<lb/>tali tentatione nisi per delectationem consensus, quia tunc tentatus incipit cooperari 
<lb/>tentanti. 
<lb/>AD OBIECTA 
<lb/>Ad primum ergo dicendum, quod quamvis potestas daemonis sit simpliciter 
<lb/>maior quam potestas hominis, tamen quantum ad aliquid non est maior, scilicet 
<lb/>quantum ad actus liberi arbitrii, qui cogi non possunt: quia horum actuum ipse 
<lb/>homo dominus est et non daemon; et ideo potest homo tentationi eius resistere. 
<lb/>Ad secundum dicendum, quod tentatio carnis pro tanto dicitur esse gravior, 
<lb/>quia est ipsi tentato proximior, secundum quod per eam quodammodo in diversa 
<lb/>desideria dividitur interioris et exterioris hominis. Nec tamen est ibi violentia 
<lb/>absoluta: quia interior homo non cogitur sequi motum exterioris hominis; 
<lb/>unde adhuc remanet ratio peccati, et magis quam in tentatione hostis, secundum 
<lb/>quod ipsum desiderium est actus ipsius tentati, et quodammodo in potestate 
<lb/>eius. 
<lb/>Ad tertium dicendum, quod quamvis homo non possit vitare tentationem carnis 
<lb/>ita quod nullam habeat, potest tamen vitare hanc vel illam singulariter; et ita 
<lb/>quodammodo est in potestate eius. Sed tentatio quae est ab hoste, nullo modo. 
<lb/>Ad quartum dicendum, quod daemon potestatem habet imprimendi in imaginationem 
<lb/>vel repraesentando aliqua sensibilia exterius, vel etiam turbando imaginationem 
<lb/>interius: et quomodo hoc sit, supra in tractatu de Angelis dictum est: et ideo 
<lb/>secundum quod hoc modo imprimit in nos, tentare dicitur. Haec autem impressio 
<lb/>ex hoc non habet rationem peccati, cum non sit in appetitu, sed in apprehensione 
<lb/>tantum; sed est tendens in peccatum quantum est de ratione tentantis. 
<lb/>Ad quintum dicendum, quod motus vis concupiscibilis potest dupliciter insurgere. 
<lb/>Vel ex qualitate organi, sicut calefacto corpore insurgit motus libidinis sine 
<lb/>aliqua imagine; et ille motus est pure naturalis nec rationem peccati habens: et 
<lb/>ad hoc potest virtus daemonis ex potestate suae naturae, quae in transmutationem 
<lb/>corporalium potest nisi virtute divina cohibeatur. Alius motus concupiscibilis 
<lb/>est qui insurgit ex apprehensione delectabilis; et ex parte illa appetitus 
<lb/>concupiscibilis habet quamdam libertatem, ad minus in homine, secundum 
<lb/>quod potest obedire imperio rationis prohibentis; et sic in concupiscibili potest 
<lb/>esse peccatum. Sed hunc motum diabolus extorquere non potest. 
<pb n="vol. 4, p. 30"/>
<lb/>ARTICULUS 3 
<lb/><hi rend="bold">Utrum tentatio sit appetenda</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod tentatio sit appetenda. Primo per hoc quod dicitur Iacob. 1, 2: 
<lb/>«Omne gaudium existimate, fratres mei, cum in tentationes varias incideritis». 
<lb/>Sed illud de quo gaudendum est quando habetur, est appetendum quando non 
<lb/>habetur. Ergo tentatio est appetenda. 
<lb/>2. Praeterea, illud in quo manifestatur bonum alicuius est appetendum. Sed virtus 
<lb/>mentis in tentationibus ostenditur, et ibi quodammodo refloret. Ergo idem 
<lb/>quod prius. 
<lb/>3. Praeterea, illud quod est materia et organum virtutis, est appetendum. Sed 
<lb/>sicut dicit Augustinus, tentatio cui non consentitur est 
<lb/>materia exercendae virtutis. Ergo est appetenda. 
<lb/>4. Praeterea, illud sine quo non potest perveniri ad regnum, est studio appetendum. 
<lb/>Sed tentatio est huiusmodi: quia non coronabitur nisi qui legitime certaverit: 
<lb/>2 Tim., 2. Certamen autem spirituale sine tentatione non est. Ergo tentatio 
<lb/>est appetenda. 
<lb/>5. Praeterea, ut scribitur 2 Corinth., 12, Paulus petivit stimulum carnis a se 
<lb/>removeri, per quem carnis tentatio intelligitur. Sed ibi dicit Glossa, quod ipse 
<lb/>hoc petens nescivit quid peteret. Ergo videtur quod non est desiderandum extra 
<lb/>tentationem esse. 
<lb/>SED CONTRA illud quod debemus orare, debemus desiderare. Sed Dominus 
<lb/>Matth. 6, 13, docet nos orare, dicens: «Et ne nos inducas in tentationem». Ergo 
<lb/>debemus desiderare tentationes a nobis removeri. 
<lb/>Praeterea, sicut voluntas nostra debet divinae voluntati esse conformis, ita a 
<lb/>voluntate hostis debet esse discordans. Sed hostis vult et petit nos tentare, ut 
<lb/>habetur Lucae 22, 31: «Ecce satan expetivit vos, ut cribraret sicut triticum». 
<lb/>Ergo tentationem velle non debemus. 
<lb/><hi rend="bold">Solutio</hi>
<lb/>Respondeo dicendum, quod cum bonum sit obiectum voluntatis et desiderii, eo 
<lb/>modo aliquid est adamandum quo est bonum. Inter bona autem invenitur aliquod 
<lb/>quod est bonum simpliciter et per se, sicut bona honesta, quae tamquam 
<lb/>fines appetuntur sui gratia, etsi in aliud ducant: quia in omnibus honestis utilitas 
<lb/>honestati coincidit, nisi in ultimo, quod est finis finium, quod propter se tantum 
<lb/>appetendum est. Aliquid tamen est quod in se bonitatem habet, non tamen
<pb n="vol. 4, p. 32"/>
<lb/>appetitur, si absolute consideretur, sed ex ordine ad finem bonitatem quamdam 
<lb/>sortitur quae utilitas nominatur: et haec sunt tantum propter aliud appetenda, 
<lb/>ut sectio membri propter sanitatem, et huiusmodi. 
<lb/>Sed sciendum, quod ad finem aliquem consequendum contingit aliquid dupliciter 
<lb/>ordinari; per se scilicet, et per accidens. Per se dico quod, quantum est in 
<lb/>se, in finem debitum ductivum est; per accidens autem quod, quantum in se est, 
<lb/>in aliud duceret, sed ex concursu alterius causae ducit ad finem ipsum; sicut 
<lb/>qui comedit venenum ut moriatur, et contingit ex hoc sanitas. Cum ergo causa 
<lb/>per accidens non sit proportionata ad effectum, sed solum causa per se; ex 
<lb/>ordine ad finem qui est per accidens, non erit dicendum aliquid bonum vel 
<lb/>appetibile simpliciter acceptum, sed solum concurrentibus omnibus quae ad 
<lb/>hunc effectum determinant.
<lb/>Dico ergo, quod tentatio per se ordinata est ad hominis perditionem; ad salutem 
<lb/>vero non ordinatur nisi per accidens, scilicet ex hoc quod vincitur per auxilium 
<lb/>gratiae divinae: et ideo tentari simpliciter non est appetendum; sed tentari 
<lb/>et vincere simul acceptum appetendum est. Sed quia propter nostram fragilitatem 
<lb/>victoria nimis dubia est, ideo securius fugitur quam quaeratur. 
<lb/>AD OBIECTA 
<lb/>Ad primum ergo dicendum, quod beatus Iacobus loquitur de tentatione tribulationum, 
<lb/>ad quarum patientiam hortatur, ut inter eas aequanimitatem et gaudium 
<lb/>mentis servent: non enim aliter eas vincere possunt nisi per patientiam. 
<lb/>Unde ipsum gaudium victoria quaedam est: quod quidem est non de tentationibus 
<lb/>secundum se, sed de patientia, quae tentationem vincit. 
<lb/>Ad secundum dicendum, quod in tentationibus non lucet bonum hominis nisi 
<lb/>praesupposito quodam alio, scilicet earum victoria, cum qua appetendae sunt. 
<lb/>Ad tertium dicendum, quod non sunt materia virtutis tamquam per se ad virtutem 
<lb/>ordinatae, sed per accidens tantum. 
<lb/>Ad quartum dicendum, quod tentationes non sunt necessariae ut perveniatur ad 
<lb/>regnum, nisi necessitate conditionata; sic scilicet ut si tentationes adveniant, 
<lb/>non veniatur ad regnum, nisi vincantur. Sed tentationes advenire non est necessarium 
<lb/>absolute, nisi secundum corruptionem status praesentis, ex qua sequitur 
<lb/>pugna carnis adversus spiritum, quae tentatio dicitur. 
<lb/>Ad quintum dicendum, quod Paulus petens a se stimulum carnis removeri, recte 
<lb/>petiit, habita consideratione ipsius stimuli absolute: sed quia considerato eventu 
<lb/>pugnae, in qua victor futurus erat, remotio stimuli non sibi expediebat, qui 
<lb/>tamen eventus sibi certus non erat; pro tanto dicitur nescisse quid peteret; unde 
<lb/>certificatus de victoria, verbo Domini dicentis, loc. cit., «Sufficit tibi gratia 
<lb/>mea», patienter stimulum sustinuit. 
<pb n="vol. 4, p. 34"/>
<lb/><hi rend="bold">QUAESTIO 2</hi>
<lb/>Deinde quaeritur specialiter de tentatione primorum parentum; et circa hoc 
<lb/>quaeruntur tria: 1. De progressu tentationis; 2. De quantitate peccati tentationem 
<lb/>sequentis; 3. Utrum Adam potuerit peccare venialiter antequam mortaliter. 
<lb/>ARTICULUS 1 
<lb/><hi rend="bold">Utrum diabolus ex invidia, et in forma serpentis tentaverit Evam</hi>
<lb/><hi rend="bold">Ad primum sic proceditur.</hi>
<lb/>1. VIDETUR non fuisse talis tentationis progressus, qualis in littera describitur. 
<lb/>Invidia enim respectu superioris est; unde dicitur Iob 5, 2: «Parvulum occidit 
<lb/>invidia». Sed Adam non erat superior daemone, ad minus reputatione daemonis, 
<lb/>qui fuit superbissimus. Ergo non est ex invidia stimulatus ad tentandum. 
<lb/>2. Praeterea, in primo statu anima corpori omnino imperabat. Ergo diversitas 
<lb/>quae erat ex parte corporis, nullo modo in animam redundabat. Sed mulier differebat 
<lb/>a viro secundum corporis dispositionem; unde Philosophus in 10 Metaph.
<lb/>dicit, quod mas et femina differunt differentiis materialibus. Ergo 
<lb/>tunc temporis non oportebat quod femina esset minus sapiens vel fortis quam vir; 
<lb/>et ita nulla ratio videtur quare per mulierem ad virum tentando transierit. 
<lb/>3. Praeterea, tentatio est assimilatio boni ad fallendum, ut Cassiodorus super 
<lb/>Psalmos dicit. Si ergo iniquus persuasor tentare hominem disponebat, formam 
<lb/>boni persuasoris, scilicet Angeli, assumere debuit. 
<lb/>4. Si dicatur, quod non fuit permissus, ne homo quasi violenter deciperetur; 
<lb/>contra. Ad pium custodem pertinet magis infirmis maioris defensionis auxilium 
<lb/>exhibere. Cum ergo post peccatum, quando natura humana est infirmior, non 
<lb/>cohibeatur satanas quin in Angelum lucis se transformet, ut dicitur 2 Cor. 10, 
<lb/>multo minus tunc cohiberi debuit. 
<lb/>5. Praeterea, consideratio praecepti in actu a peccato retrahit; et sic tentationis 
<lb/>effectum impedit. Si ergo tentator ad trahendum in peccatum venerat, videtur 
<lb/>quod inconvenienter mulierem in memoriam praecepti adduxerit. 
<lb/>SED CONTRA est quod dicitur Sap. 2, 24: «Invidia diaboli mors introivit in orbem 
<lb/>terrarum». Et ita videtur quod ex invidia diabolus commotus fuerit ad tentandum. 
<lb/>Praeterea, ut Augustinus dicit, ordo tentationis interioris 
<lb/>qui in nobis nunc agitur, repraesentat ordinem tentationis in primis 
<lb/>parentibus servatum. Sed in nobis tentatio a sensualitate incipit, et per inferiorem 
<lb/>rationem in superiorem producitur. Cum ergo sensualitas serpentem 
<lb/>repraesentet, et inferior ratio mulierem, et superior virum; videtur quod decentissimus 
<lb/>fuit talis ordo tentationis in primo peccato, ut in eo possit peccatorum 
<lb/>sequentium similitudo ostendi. 
<pb n="vol. 4, p. 36"/>
<lb/><hi rend="bold">Solutio</hi>
<lb/>Respondeo dicendum, quod, sicut Magister dixit, 7 dist., daemones quaedam 
<lb/>possunt per naturae suae potestatem quae non possunt propter Dei vel 
<lb/>Angelorum cohibitionem; ita etiam et eorum astutia intellectus et nequitia 
<lb/>voluntatis in multis impeditur, ut non faciant omne quod volunt, etiam quod ad 
<lb/>finem suae intentionis conveniens astute vident; unde in tentatione primorum 
<lb/>parentum diabolus aliquid fecit quod voluit, ut scilicet a muliere tentationem 
<lb/>inciperet, et ut aliena forma veniret; quod autem in forma serpentis veniret, non 
<lb/>sponte elegit, sed ex permissione divina, quae eum alias species, in quibus 
<lb/>magis posset latere, assumere prohibebat, ut in littera dicitur. 
<lb/>AD OBIECTA 
<lb/>Ad primum ergo dicendum, quod diabolus homini invidebat, quem sibi superiorem 
<lb/>futurum putabat, si illuc ascenderet unde ipse descenderat; et in hoc ipso 
<lb/>iam superiorem quod ad bonum illud habendum paratus erat homo quod ipse 
<lb/>daemon in perpetuum amiserat: nec in hoc aliquid eius superbiae derogatur, 
<lb/>quia superbia potius est in appetitu excellentiae quam in aestimatione, nisi 
<lb/>prout aestimatio ex appetitu excellentiae nascitur, qui oculos mentis claudit. 
<lb/>Unde superbi frequenter alios se superiores in multis aestimant, qui tamen 
<lb/>multa sibi magis digna esse cogitant, propter alia bona in quibus alios excedere 
<lb/>videntur: et ideo ex ipsa superbia invidiae zelus oritur. Unde dicit Augustinus: 
<lb/>«Amando quisque excellentiam suam, vel paribus 
<lb/>invidet quod ei coaequantur, vel inferioribus ne sibi coaequentur, vel superioribus 
<lb/>quod eis non coaequetur». 
<lb/>Ad secundum dicendum, quod alia est obedientia corporis ad animam in primo 
<lb/>statu, et alia in ultimo. In primo enim statu sic erat subiectum corpus animae ut 
<lb/>nihil in corpore contingere posset quod contra bonum animae foret vel quantum 
<lb/>ad esse vel quantum ad operationem; nec tamen removebatur quin etiam tunc 
<lb/>secundum diversitatem corporum diversa fuisset dignitas animarum, cum oporteat 
<lb/>animae ad corpus proportionem esse, ut formae ad materiam, et motoris ad 
<lb/>motum: et ideo mulier, etiam quantum ad animam viro imperfectior erat. In 
<lb/>ultimo vero statu talis erit subiectio ut etiam qualitas corporis sequatur virtutem 
<lb/>mentis; unde secundum diversitatem meritorum erit anima unius alia 
<lb/>dignior, et corpus gloriosius; unde non erit differentia propter sexum diversum. 
<lb/>Ad tertium dicendum, quod, sicut in littera dicitur, aliam speciem in qua appareret, 
<lb/>et praecipue boni Angeli, libenter elegisset; sed permissus non fuit. 
<lb/>Ad quartum dicendum, quod quamvis homo in primo statu esset fortior, tamen 
<lb/>post peccatum factus est cautior per experientiam mali; unde fraudibus hostis 
<lb/>quas quotidie experitur, melius resistere novit; vel quia in poenam peccati 
<lb/>hoc consecutum est, ut homo, qui diabolo se sponte subiecit, violentius ab eo 
<lb/>impugnetur. 
<pb n="vol. 4, p. 38"/>
<lb/>Ad quintum dicendum, quod, secundum Philosophum in 3, et in 7 Ethic., 
<lb/>omnis malus quodammodo ignorans est: oportet enim quod existimatio rationis 
<lb/>in peccante corrumpatur, quia malum pro bono eligit. Hoc autem contingit 
<lb/>dupliciter; vel in universali, vel in particulari. Rectam autem aestimationem in 
<lb/>particulari corrumpit delectatio, ut Philosophus, in 6 Ethic., dicit; et etiam 
<lb/>aliae passiones, quae tunc inesse homini non poterant praeter regulam rationis; 
<lb/>et ideo oportuit ut in universali aestimatio corrumperetur; et ideo praeceptum 
<lb/>ad memoriam reduxit tentator, ut aestimationem rectam falsis suasionibus corrumperet, 
<lb/>et sic ad peccandum inclinaret. Vel dicendum, ut dicit Augustinus, 
<lb/>11 super Genes., quod ideo prius interrogavit serpens, et respondit haec 
<lb/>mulier, «ut in praevaricatione esset inexcusabilis, nec ullo modo dici posset, 
<lb/>illud quod praeceperat Deus, oblitam fuisse mulierem; quamquam et oblivio 
<lb/>praecepti, maxime unius, et tam necessarii, ad maximam culpam damnabilis 
<lb/>negligentiae pertineret. Verumtamen evidentior eius transgressio est, cum memoriae 
<lb/>retinetur, et tamquam in illo Deus assistens praesensque contemnitur». 
<lb/>ARTICULUS 2 
<lb/><hi rend="bold">Utrum peccatum Adae</hi>
<lb/><hi rend="bold">fuerit gravius omnibus aliis peccatis</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod peccatum Adae gravius fuerit omnibus aliis peccatis. Quia, 
<lb/>sicut dicit Augustinus, in Lib. 14 De civitate Dei, «Magna est enim in peccando 
<lb/>iniquitas, cui tanta est in non peccando facilitas». Sed Adam facilius 
<lb/>potuit vitare peccatum quam aliquis sequentium. Ergo ipse gravius peccavit. 
<lb/>2. Praeterea, Augustinus dicit, quod ex hoc aliquid est malum, 
<lb/>quia adimit bonum. Sed peccatum primi hominis plus de bono ademit, totam 
<lb/>naturam humanam corrumpens, quam aliquod peccatorum sequentium. Ergo 
<lb/>peius aliis fuit. 
<lb/>3. Praeterea, maiori culpae maior poena debetur. Sed peccatum Adae gravissime 
<lb/>punitum fuit a Deo, quia ad omnes posteros eius poena extenditur. Ergo 
<lb/>gravius aliis fuit. 
<lb/>4. Praeterea, videtur quod etiam irremissibile fuerit. Quia bonum gratiae excedit 
<lb/>bonum naturae. Angelus autem per peccatum a statu naturalium tantum 
<lb/>cecidit, secundum opinionem illorum qui dicunt eos in naturalibus tantum creatos; 
<lb/>homo autem etiam a statu gratiae cecidit. Cum ergo tantum casus sit gravior 
<lb/>quantum gradus est altior, videtur quod irremissibilius fuerit peccatum 
<lb/>Adae quam etiam Daemonis. 
<pb n="vol. 4, p. 40"/>
<lb/>5. Praeterea, bonum est potentius quam malum. Sed Adam per peccatum totam 
<lb/>naturam humanam corrupit, quia in eo originaliter erat. Si ergo poenitere 
<lb/>potuisset, et sic remedium peccati sui habere, videtur quod totam naturam 
<lb/>humanam reintegrare potuisset: quod falsum est, quia hoc solus filius Dei 
<lb/>potuit. Ergo idem quod prius. 
<lb/>SED CONTRA, illud quod habet plures rationes mali, magis est malum. Sed Adam 
<lb/>peccavit faciendo illud quod erat malum, solum quia prohibitum; multi autem 
<lb/>peccant faciendo illud quod est utroque modo malum, et secundum se, et quia 
<lb/>prohibitum. Ergo videtur quod multorum peccata graviora sint peccato Adae. 
<lb/>Praeterea, peccatum quod est ex certa malitia, gravius est peccato quod est per 
<lb/>ignorantiam. Sed peccatum primum hominis fuit quodammodo per ignorantiam, 
<lb/>ut infra patebit. Ergo videtur quod eo multa graviora sint, quae ex certa 
<lb/>malitia perpetrantur. 
<lb/><hi rend="bold">Solutio</hi>
<lb/>Respondeo dicendum, quod in peccato possunt multa considerari, ex quibus 
<lb/>peccatum gravitatem trahere potest; et contingit quod illud peccatum quod 
<lb/>secundum unum est gravius, secundum aliud levius inveniatur. Illud tamen simpliciter 
<lb/>gravius considerandum est quod secundum plura et potentiora gravius 
<lb/>invenitur, et praecipue secundum speciem peccati: quia quantitas consequens 
<lb/>speciem peccati, est peccato essentialior quam quae circumstantias peccati 
<lb/>sequitur. Secundum hoc ergo dicendum, quod peccatum Adae quantum ad hoc 
<lb/>gravius aliis fuit quod minori tentatione pulsatus cecidit, et quod facilius resistere 
<lb/>potuisset; sed quantum ad speciem peccati, et quantum ad alias circumstantias, 
<lb/>quae peccatum magis exaggerant, multa graviora peccata sunt secuta. 
<lb/>AD OBIECTA 
<lb/>Et per hoc patet responsio ad primum. 
<lb/>Ad secundum dicendum, quod hoc fuit per accidens quod maiorem laesionem 
<lb/>intulit, ex hoc scilicet quod naturam integram invenit; unde non sequitur quod 
<lb/>gravius ceteris fuerit, quia hoc idem etiam sequentia peccata fecissent, si talem 
<lb/>naturam invenissent; sicut et secundum peccatum mortale gratia non privat, 
<lb/>quia eam non invenit; sed privaret, si inveniret. 
<lb/>Ad tertium dicendum, quod poena peccati Adae dupliciter dicitur. Una quae 
<lb/>debetur sibi inquantum est quoddam singulare peccatum et personale; et sic 
<lb/>multis aliis peccatis gravior poena debita fuit. Alia quae debetur sibi indirecte 
<lb/>ratione infectionis originalis peccati ex ipso creatae, et sic maxima poena 
<lb/>ipsum primum peccatum secuta est. Sed gravitas huius poenae non commensuratur 
<lb/>quantitati primi peccati ut fuit quoddam personale peccatum, sed secundum 
<lb/>quod corrumpit naturam. 
<pb n="vol. 4, p. 42"/>
<lb/>Ad quartum dicendum, quod quamvis gratia excedat naturam, tamen quia 
<lb/>potentia naturalis est quae substantiam actus administrat (qui ex gratia informatur), 
<lb/>ideo defectus naturalis boni magis excusat peccati actum quam etiam 
<lb/>carentia gratiae: gratia enim non elevat hominem ut statim eliciat actum intellectus 
<lb/>deiformis, quod tamen Angelus ex natura habet: et ideo magis facit ad 
<lb/>irremissibilitatem peccati superioritas naturae quam excessus gratiae. Causa 
<lb/>tamen quare peccatum Angeli est irremissibile, et non peccatum hominis, 
<lb/>supra, in tractatu de Angelis, dicta est. 
<lb/>Ad quintum dicendum, quod sicut homo per se gratiam amittere potest, nec 
<lb/>tamen per se potest gratiam recuperare, quia gratia virtutem naturae excedit: 
<lb/>ita etiam homo potuit integritatem innocentiae amittere, quae conditionem 
<lb/>naturae excedebat, ut dictum est, nec tamen potuit eam recuperare nisi ille qui 
<lb/>supra naturam erat: nam gratia quae postmodum Adae reddita creditur, non 
<lb/>nisi ad actus personales se extendebat; unde naturam in illud quod supra se 
<lb/>est, elevare non poterat, scilicet in originalem iustitiam, et impassibilitatem, 
<lb/>quae supra conditionem principiorum naturae humanae erat. 
<lb/>ARTICULUS 3 
<lb/><hi rend="bold">Utrum Adam in statu innocentiae potuerit peccare venialiter</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod Adam in primo statu venialiter peccare potuit. Dispositio enim 
<lb/>praecedit perfectionem. Sed veniale est dispositio ad mortale. Ergo videtur 
<lb/>quod prius venialiter quam mortaliter peccaverit. 
<lb/>2. Praeterea, liberum arbitrium se habet ad opposita, et praecipue si confirmatum 
<lb/>non sit. Sed liberum arbitrium hominis in primo statu confirmatum non erat. 
<lb/>Ergo sicut poterat non peccare venialiter, ita etiam poterat peccare venialiter. 
<lb/>3. Praeterea, quicumque potest id quod plus est, potest illud quod minus est. 
<lb/>Sed plus est peccare mortaliter quam venialiter. Cum ergo potuit peccare mortaliter, 
<lb/>potuit peccare venialiter. 
<lb/>4. Praeterea, mortale peccatum magis repugnat rectitudini et gratiae, quam 
<lb/>peccatum veniale. Sed rectitudo innocentiae non impediebat quin mortaliter 
<lb/>peccare posset. Ergo multo minus impediebat quin etiam venialiter peccaret. 
<lb/>5. Praeterea, impossibile est quod aliquis credat vel aestimet illud de cuius contrario 
<lb/>certus est. Sed Adam, ut dicit Augustinus, credidit peccatum 
<lb/>quod ipse committeret, veniale esse. Ergo ipse nesciebat se non posse 
<lb/>venialiter peccare. Sed si non potuisset, scivisset se non posse; quia hoc nobilitatis 
<lb/>in eo erat; et inconveniens est nos habere nobilissimos habitus, qui nos lateant, 
<lb/>ut Philosophus dicit in 2 Poster.. Ergo Adam venialiter peccare potuit. 
<pb n="vol. 4, p. 44"/>
<lb/>6. Si dicatur, quod non potuit peccare venialiter, quia non poterant inferiores 
<lb/>vires averti nisi prius ratio superior averteretur; contra. In ratione superiori 
<lb/>non tantum est peccatum mortale, sed etiam veniale. Ergo potuisset deordinatio 
<lb/>aliqua in superiori ratione fuisse per veniale peccatum, sicut et quando aliquis 
<lb/>aliquem motum infidelitatis sentit. 
<lb/>SED CONTRA, peccatum veniale in nobis causatur ex pronitate ad peccandum, et 
<lb/>ex quadam impulsione carnis corruptae. Sed hoc totum per peccatum secutum 
<lb/>est. Ergo videtur quod ante mortale peccatum, veniale peccatum esse non 
<lb/>potuit. 
<lb/>Praeterea, parvum motivum non commovet magnam virtutem. Sed veniale peccatum 
<lb/>parvum habet motivum, in quo appetitus non ut in fine quiescit. Ergo 
<lb/>cum virtus humana in primo statu esset fortissima, videtur quod per veniale 
<lb/>peccatum commoveri non poterat. 
<lb/><hi rend="bold">Solutio</hi>
<lb/>Respondeo dicendum, quod, sicut supra dictum est, talis erat primi status rectitudo 
<lb/>ut superior pars rationis Deo subiiceretur, cui subiicerentur inferiores 
<lb/>vires, quibus subiiceretur corpus; ita quod prima subiectio erat causa secundae, 
<lb/>et sic deinceps. Manente autem causa, maneret effectus; unde sicut quamdiu 
<lb/>homo erat subditus Deo, nihil in corporis partibus contingere poterat contrarium 
<lb/>animae; ita etiam nihil in viribus animae contingere poterat quod superior 
<lb/>ratio non ordinaret in Deum. Quod autem in Deum recte ordinatum est, 
<lb/>veniale peccatum non est: et ita veniale peccatum in primo statu contingere non 
<lb/>poterat, sicut nec mors, nisi prius ordo mentis ad Deum tolleretur; quod sine 
<lb/>peccato mortali fieri non potuit. 
<lb/>AD OBIECTA 
<lb/>Ad primum ergo dicendum, quod duplex est dispositio. Quaedam est quae 
<lb/>necessaria est ad esse eius ad quod disponit: et haec semper praecedit illud ad 
<lb/>quod disponit, sicut calor formam ignis. Quaedam vero dispositio ordinatur ad 
<lb/>facilitatem eius ad quod disponit: quod quidem sine ea esse potest, sed non ita 
<lb/>de facili, sicut quod ligna perfunduntur oleo, ut inflammentur citius; et sic 
<lb/>veniale peccatum est dispositio ad mortale. 
<lb/>Ad secundum dicendum, quod Adam in primo statu habebat liberum arbitrium 
<lb/>ad peccandum venialiter; sed hoc non poterat in actum exire, nisi prius peccaret 
<lb/>mortaliter. Et ratio huius dicta est. Vel potest dici, quod comparando liberum 
<lb/>arbitrium ad obiectum suum, confirmatum non erat: sed comparando 
<lb/>unum ordinem ad alium, habebat quamdam confirmationem, ut scilicet inferior 
<lb/>ordo superiorem inviolabiliter sequeretur. 
<pb n="vol. 4, p. 46"/>
<lb/>Ad tertium dicendum, quod differt in potentiis activis et passivis: quia in potentiis 
<lb/>activis, quod potest in plus, etiam in minus potest; ut qui potest ferre centum 
<lb/>libras, potest etiam ferre decem; in potentiis autem passivis est e converso: qui 
<lb/>enim potest pati a parvo, potest etiam pati a maiori, ut si aliquis potest vinci ab 
<lb/>uno, potest etiam vinci a duobus; sed non convertitur: et talis potentia est 
<lb/>potentia peccandi; qui enim peccat, a peccati sui concupiscentia vincitur. 
<lb/>Ad quartum dicendum, quod rectitudo originalis iustitiae intantum repugnabat 
<lb/>culpae mortali ut simul cum ea esse non posset; tamen culpa mortalis quae ei 
<lb/>opposita erat, ipsam privare poterat. Venialis autem culpa nec privare iustitiam 
<lb/>originalem poterat, cuius principium erat in ordine superioris partis in Deum, 
<lb/>a quo veniale peccatum non separat, nec simul poterat cum ea esse propter 
<lb/>ordinem inferiorum sub superiori. 
<lb/>Ad quintum dicendum, quod Adam etsi peccare non posset venialiter, tamen 
<lb/>poterat de hoc certus non esse: quod enim habitus nobilissimi nos non lateant, 
<lb/>intelligitur de habitibus cognitivae partis, de quorum perfectione certitudo est; 
<lb/>non autem de habitibus affectivae, qui latent, ut in caritate patet. Et praeterea 
<lb/>si scivisset in universali, poterat in particulari non considerare. Vel melius 
<lb/>dicendum, quod veniale dicitur tripliciter: scilicet veniale ex genere, ut verbum 
<lb/>otiosum; veniale ex causa, ut quod ex infirmitate vel ignorantia geritur, quod 
<lb/>excusabilitatem quamdam habet; et est veniale ex eventu, sicut culpam praecedentem 
<lb/>mortalem confessio sequens venialem facit, ut Ambrosius dicit, 
<lb/>quia relinquitur reatus temporalis poenae. Cum ergo 
<lb/>Augustinus dicit, quod credidit peccatum esse veniale, intelligitur veniale ex 
<lb/>causa, quod quandoque etiam mortale est simpliciter. 
<lb/>Ad sextum dicendum, quod sicut in parte intellectiva speculativa, suprema pars 
<lb/>est quae principiis per se notis inhaeret; ita in ratione practica suprema pars 
<lb/>est quae fini adhaeret, quia finis in operabilibus est sicut principium primum 
<lb/>indemonstrabile in speculativis, ut in 6 et 7 Ethic. Philosophus dicit: et haec 
<lb/>pars non potest deordinata esse nisi per peccatum mortale, quod finem contrarium 
<lb/>ponit. Ab ordine autem huius partis totus ordo originalis iustitiae dependebat; 
<lb/>et ideo nisi prius mortaliter peccasset, nulla inordinatio in eo esse 
<lb/>potuisset. 
<pb n="vol. 4, p. 48"/>
<lb/><hi rend="bold">EXPOSITIO TEXTUS</hi>
<lb/>«Diabolus per serpentem tentabat, in quo loquebatur». Modus quo Angeli boni 
<lb/>vel mali in assumptis corporibus loqui possunt, supra, dist. 8, qu. 1, art. 4, 
<lb/>tactus est.
<lb/>«Serpens dictus est esse callidior». Videtur hoc esse falsum: quia quodcumque 
<lb/>animal diabolus assumpsisset, eamdem calliditatem habuisset, si propria calliditate 
<lb/>astutus non erat, ut ipse subdit. - Sed dicendum, quod in his quae visibiliter 
<lb/>gerebantur, ea quae non videntur, intelligi poterant. Serpens autem etsi astutiam 
<lb/>ad nocendum homini spiritualiter ex se non haberet, habet tamen astutiam 
<lb/>ad nocendum sibi corporaliter; unde astutia exterior serpentis astutiam spiritualem 
<lb/>daemonis designat; et ideo callidior aliis animantibus dicitur propter 
<lb/>astutiam daemonis, qua movebatur, per quam et diabolus designabatur.
<lb/>«Sicut per energumenos et phanaticos». Energumeni dicuntur quasi interius 
<lb/>laborantes ab «en» quod est in, et «erge» quod est labor. Phanatici dicuntur ex 
<lb/>hoc quod in fanis, vel templis idolorum a daemonibus responsa accipiebant. 
<lb/>Sed utrumque hic pro arreptis a Daemone accipitur.
<lb/>«Avaritia immoderata habendi cupiditas». Hoc quod hic dicitur de avaritia, 
<lb/>non est intelligendum de ea secundum quod est speciale vitium, unum de septem 
<lb/>capitalibus; quia sic non differt a superbia, quae est appetitus immoderatus 
<lb/>propriae excellentiae; sed sumitur hic avaritia prout est generale vitium ad 
<lb/>omnia peccata, quae in appetitu quorumcumque bonorum naturalium consistunt, 
<lb/>ut curiositas, superbia, et huiusmodi, ut distinguit Augustinus. 
<pb n="vol. 4, p. 62"/>
<lb/><hi rend="bold">IN SECUNDUM SENTENTIARUM, DISTINCTIO 22</hi>
<lb/><hi rend="bold">DIVISIO TEXTUS</hi>
<lb/>Postquam determinavit principium humani casus ex parte tentatoris, hic determinat 
<lb/>principium intrinsecum ex parte ipsius hominis peccantis, et dividitur in 
<lb/>partes duas: in prima inquirit quod fuerit in homine primum peccatum, origo et 
<lb/>radix peccatorum sequentium; in secunda inquirit quod fuerit principium illius 
<lb/>primi peccati, ibi: «Solet etiam quaeri, cum sine vitio esset natura hominis; 
<lb/>unde consensus mali processerit». Prima dividitur in partes tres: in prima dicit 
<lb/>quod primum peccatum in homine fuit elatio; in secunda ostendit quod diversimode 
<lb/>fuit in viro et muliere, ibi: «Et talis quidem elatio in mente mulieris fuit»; 
<lb/>in tertia ex hoc concludit, peccatum mulieris gravius peccato viri fuisse, ibi: 
<lb/>«Ex quo manifeste animadverti potest quis eorum plus peccaverit». 
<lb/>Circa primum tria facit: primo ponit quorumdam opinionem et rationes eorum, 
<lb/>ponentium superbiam in corde hominis etiam tentationem daemonis praecessisse; 
<lb/>secundo obiicit in contrarium, ibi: «Quod si ita fuit, non ergo alterius suggestione 
<lb/>prius peccavit»; tertio determinat veritatem, ibi: «Quocirca praedicta 
<lb/>Augustini verba pium ac diligentem lectorem efflagitant». 
<lb/>«Et talis quidem elatio in mente mulieris fuit». Hic ostendit qualis fuerit elatio 
<lb/>viri et mulieris: et primo qualis fuerit elatio mulieris; secundo qualis fuerit elatio 
<lb/>viri, ibi: «Solet quaerit utrum illa talis elatio et amor propriae potestatis in 
<lb/>viro fuerit, sicut in muliere». 
<lb/>«Ex quo manifeste animadverti potest, quis eorum plus peccaverit». Hic concludit 
<lb/>ex praedictis quod peccatum mulieris gravius fuit peccato viri: et primo 
<lb/>ostendit propositum; secundo obiicit in contrarium, ibi: «Sed huic videtur contrarium 
<lb/>quod Augustinus... ait». Quod autem peccatum mulieris gravius fuerit 
<lb/>ostendit tripliciter: primo ex motivo ad peccandum, quia ex maiori superbia; 
<lb/>secundo ex offensa, quia in plures peccavit, ibi: «Quae etiam in se et in proximum 
<lb/>et in Deum peccavit»; tertio ex poena, quia gravius punita est, ibi: «Inde 
<lb/>etiam colligitur quod mulier plus peccaverit, quia gravius punita est». 
<pb n="vol. 4, p. 64"/>
<lb/>«Sed huic videtur contrarium quod Augustinus... de viro et muliere peccatum 
<lb/>suum excusantibus ait». Hic obiicit contra hoc quod dictum est: et primo ostendit 
<lb/>aequale fuisse peccatum; secundo ostendit peccatum viri fuisse gravius, ibi: 
<lb/>«Hic autem opponi solet». Circa primum duo facit, secundum quod duas auctoritates 
<lb/>contra definita inducit. Secunda incipit, ibi: «Verumtamen et de vero 
<lb/>legitur quod voluit esse sicut Deus». Quaelibet autem istarum partium dividitur 
<lb/>in obiectionem et responsionem.
<lb/>«Solet etiam quaeri, cum sine vitio esset natura hominis, unde consensus peccati 
<lb/>processerit». Hic inquirit quod fuerit principium illius peccati: et dividitur 
<lb/>in duas partes secundum quod duas movet quaestiones; secunda incipit, ibi: «Si 
<lb/>vero quaeritur, utrum voluntas illud peccatum praecesserit, dicimus quia peccatum 
<lb/>illud et in voluntate et in actu consistit». 
<pb n="vol. 4, p. 66"/>
<lb/><hi rend="bold">QUAESTIO 1</hi>
<lb/>Hic duo quaeruntur: primo de peccato primi hominis. Secundo de ignorantia.
<lb/>Circa primum quaeruntur tria: 1. Quod fuerit primum peccatum secundum 
<lb/>genus; 2. Quid homo peccando appetiit; 3. Quis plus peccavit, utrum vir vel 
<lb/>mulier. 
<lb/>ARTICULUS 1 
<lb/><hi rend="bold">Utrum primum peccatum hominis fuerit superbia</hi>
<lb/><hi rend="bold">Ad primum sic proceditur.</hi> 
<lb/>1. VIDETUR quod superbia non fuit primum hominis peccatum. Discredere enim 
<lb/>verba divina peccatum infidelitatis est. Sed peccatum hominis ex hoc processisse 
<lb/>videtur quod verba Dei discredidit, vel de eis dubitavit, ut supra dictum est. 
<lb/>Ergo primum peccatum hominis fuit infidelitas. 
<lb/>2. Praeterea, in spirituali aedificio primum fundamentum est fides, ut Hebr. 11 
<lb/>dicitur. Sed fidei opponitur infidelitas. Ergo etiam in progressu perditionis 
<lb/>humanae primum peccatum fuit infidelitas, et non superbia. 
<lb/>3. Praeterea, Rom. 5, 19, dicitur: «Per inobedientiam unius hominis peccatores constituti sunt multi», et loquitur ibi de peccato primo hominis; per peccatum 
<lb/>enim mors in mundum intravit. Ergo primum peccatum est inobedientia. 
<lb/>4. Praeterea, species peccati determinatur ex motivo ad peccandum. Sed mulier 
<lb/>mota fuit ad peccandum ex delectabili secundum gustum; unde dicitur Genes. 3, 6: 
<lb/>«Videns ergo mulier lignum» etc. Cum ergo circa delectabile ad esum sit gula, 
<lb/>videtur quod primum hominis peccatum sit gula. 
<lb/>5. Praeterea, promissio daemonis mulierem ad peccandum instigavit. Sed daemon 
<lb/>promisit perfectionem scientiae. Ergo ex appetitu scientiae peccavit. Sed immoderatus 
<lb/>appetitus sciendi est curiositas. Ergo primum peccatum est curiositas. 
<lb/>6. Praeterea, quicumque non facit illud quod facere tenetur, peccat peccato 
<lb/>omissionis. Sed tenebatur homo in tentatione conferre de praecepto iniuncto: 
<lb/>quia si contulisset, non peccasset. Ergo videtur quod peccato omissionis primo 
<lb/>peccaverit. 
<lb/>7. Praeterea, primum peccatum hominis fuit radix et origo sequentium peccatorum. 
<lb/>Sed, sicut dicitur 1 Timoth., ult., 10, «Radix omnium malorum est cupiditas». 
<lb/>Ergo videtur quod primum peccatum fuit cupiditas, et non superbia vel 
<lb/>elatio, ut in littera dicitur. 
<pb n="vol. 4, p. 68"/>
<lb/>SED CONTRA est quod dicitur Eccli. 10, 15: «Initium omnis peccati superbia 
<lb/>est». Sed in primo peccato hominis omne peccatum initium sumpsit. Ergo primum 
<lb/>peccatum fuit superbia. 
<lb/>Praeterea, diabolus tentans hominem, sui imitatorem conatus est reddere. Sed 
<lb/>daemon per superbiam peccavit, ut supra dictum est. Ergo et homo. 
<lb/><hi rend="bold">Solutio</hi>
<lb/>Respondeo dicendum, quod contingit quandoque in uno actu, plurium peccatorum 
<lb/>deformitates inveniri: sed illa deformitas est principalior et formalior, 
<lb/>complens speciem peccati, quae ex principali motivo relinquitur, in quod ordinantur 
<lb/>alia: quia finis est id quod primum cadit in voluntate, ex qua est origo 
<lb/>peccati; et ex fine actus morales specificantur; unde Philosophus dicit in 
<lb/>5 Ethic. quod si aliquis moechatur ut accipiat lucrum, magis avarus, seu 
<lb/>iniustus, quam moechus est. Secundum hoc dico, quod in primo peccato hominis 
<lb/>multae deformitates apparent; unde Magister supra in eo notavit gulam, 
<lb/>inanem gloriam, et avaritiam: propter quod unum peccatum multiplex potest 
<lb/>dici; nihilominus tamen sunt omnia alia materialia respectu superbiae: quia ad 
<lb/>finem excellentiae consequendae omnia ordinavit, sicut promissio daemonis 
<lb/>ostendit quae ad peccatum instigavit, dixit enim: «Eritis sicut dii», Genes. 3, 5. 
<lb/>Et merito utriusque peccatum, et daemonis et hominis a superbia incepit, quia 
<lb/>omnium aliorum peccatorum defectus aliquis occasio solet esse: sola vero 
<lb/>superbia est quae fundamentum ex perfectione sumit; unde Augustinus dicit, 
<lb/>quod etiam bonis operibus insidiatur ut pereant. 
<lb/>AD OBIECTA 
<lb/>Ad primum ergo dicendum, quod non crediderunt Deum falsum dixisse (hoc 
<lb/>enim simpliciter infidelitatis fuisset), sed crediderunt forte alio modo intelligendum 
<lb/>fore metaphorice, vel ad aliquid significandum esse dictum. Vel dicendum, 
<lb/>quod ex ipsa elatione qua illud quod promittebatur appetebant, oculus mentis 
<lb/>impeditus fuit ne actualiter veritatem divini dicti attenderent, secundum quod 
<lb/>omnis malus aliquo modo ignorans est. Sed talis ignorantia vel dubietas, etiam 
<lb/>credendorum, infidelitatem non facit. 
<lb/>Ad secundum dicendum, quod ordo compositionis est contrarius ordini resolutionis: 
<lb/>quia quod est primum in compositione, est ultimum in resolutione: et 
<lb/>ideo non sequitur quod si fides est prima in compositione aedificii spiritualis, 
<lb/>infidelitas sit prima in resolutione eiusdem. 
<lb/>Ad tertium dicendum, quod inobedientia dupliciter sumitur: quandoque enim 
<lb/>est speciale peccatum, quando scilicet ex contemptu praecepti aliquis specialiter 
<lb/>peccat; quandoque autem sumitur prout est conditio generalis consequens 
<lb/>omne peccatum mortale: cum enim praeceptum legis actus omnium virtutum 
<lb/>ordinet, consequens est ut quodlibet vitium transgressionem annexam praecepti 
<lb/>habeat, et inobedientiam: et sic dicitur: «Per inobedientiam unius hominis 
<lb/>peccatores constituti sunt multi». 
<pb n="vol. 4, p. 70"/>
<lb/>Ad quartum dicendum, quod motivum gulae non fuit principale motivum, sed 
<lb/>secundarium, et ordinatum ad aliud, ut dictum est. 
<lb/>Ad quintum dicendum, quod non peccavit mulier in hoc quod appeteret scientiam 
<lb/>eorum quae ad ipsam non pertinebant, quia hoc curiositas fuisset; sed in 
<lb/>hoc quod in scientia eminentiam desideravit, ut in hoc quodammodo Deo 
<lb/>aequaretur. 
<lb/>Ad sextum dicendum, quod non tenebatur tunc conferre, quia etiam sine collatione 
<lb/>poterat tentationi resistere. Vel dicendum melius, quod fuit ibi omissio, 
<lb/>non prout est speciale peccatum, sed prout est consequens omne peccatum: in 
<lb/>omni enim peccato commune est hoc quod aliquis non facit quod in se est ad 
<lb/>resistendum peccato, quod si faceret, non peccaret. 
<lb/>Ad septimum dicendum, quod cupiditas tripliciter sumitur. Uno modo prout est 
<lb/>speciale peccatum, et habet materiam specialem, scilicet bona ad usum vitae 
<lb/>pertinentia, prout possidentur: et sic non est radix omnis peccati, nisi secundum 
<lb/>quod infra Magister dicit, quod non est aliquod genus peccati quod non 
<lb/>interdum ex avaritia oriatur. Secundo modo dicitur cupiditas, ut est generale 
<lb/>peccatum, prout est immoderatus appetitus habendi quodcumque, vel scientiam, 
<lb/>vel possessionem, vel quodlibet aliud: et hoc modo supra Magister dixit 
<lb/>in primo peccato hominis esse avaritiam: et hos duos modos ponit Augustinus 
<lb/>11 super Genes.. Tertio modo, prout non est peccatum, sed radix peccati, 
<lb/>prout dicit quamdam pronitatem appetitus ut inclinetur ad aliquid inordinate 
<lb/>appetendum in actu. Et constat quod primo modo, ut cupiditas est speciale peccatum, 
<lb/>homo ex avaritia non peccavit. 
<lb/>ARTICULUS 2 
<lb/><hi rend="bold">Utrum peccatum hominis fuerit hoc quod appetierit</hi>
<lb/><hi rend="bold">esse sicut Deus</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod peccatum hominis non fuerit in hoc quod appetiit esse sicut 
<lb/>Deus. Completa enim voluntas prudentis de impossibili esse non potest, et 
<lb/>praecipue de illo quod in apprehensionem non cadit. Sed aliquam creaturam 
<lb/>esse sicut Deus est impossibile, nec intellectu capi potest. Ergo hoc modo non 
<lb/>appetiit, cum prudentiam et reliquas virtutes haberet, ut infra Magister dicit. 
<lb/>2. Si dicatur, quod non appetiit esse sicut Deus per aequalitatem, sed per similitudinem, 
<lb/>contra. Sicut dicit Augustinus, amor est eorum 
<lb/>quae habentur, sed appetitus eorum quae non habentur. Cum ergo homo in sui 
<lb/>creatione ad Dei similitudinem factus sit, videtur quod hoc homo non appetiit. 
<pb n="vol. 4, p. 72"/>
<lb/>3. Praeterea, constat quod malum per experientiam Deus scire non potest. Sed 
<lb/>scientia boni et mali intelligitur de malo per experientiam, quae prius erat per 
<lb/>cognitionem tantum. Ergo videtur quod ex hoc quod appetiit scientiam boni et 
<lb/>mali, Dei similitudinem non affectavit. 
<lb/>4. Praeterea, Philosophus dicit 10 Ethic., quod debemus nos in divina trahere 
<lb/>quantum possumus: quia ipse nobis divina non invidet, ut quidam poeta mentiebatur. 
<lb/>Dionysius autem et Augustinus dicunt 
<lb/>quod ad Deum acceditur non loco sed similitudine. Cum ergo ad ipsum accedere 
<lb/>debeamus, ut in Psal. 33, 6 dicitur: «Accedite ad eum, et illuminamini», 
<lb/>videtur quod non peccavit in hoc quod Dei similitudinem appetiit. 
<lb/>5. Praeterea, nullus peccat in appetendo illud quod naturaliter desiderat. Sed 
<lb/>omnes homines, ut Philosophus dicit, natura desiderant 
<lb/>scire. Cum ergo non appetiit divinam similitudinem nisi in scientia, ut verba 
<lb/>serpentis ostendunt, videtur, quod in appetendo Dei similitudinem non peccavit. 
<lb/>SED CONTRA est quod in littera dicitur per Augustinum: «Qui 
<lb/>perverse vult esse sicut Deus, perverse vult esse similis Deo, ut diabolus et 
<lb/>homo». Hoc etiam videtur ex improperio Dei, quod Genes. 3, 22 ponitur: «Ecce 
<lb/>Adam quasi unus ex nobis factus est». 
<lb/><hi rend="bold">Solutio</hi>
<lb/>Respondeo dicendum, quod homo quantum ad aliquid appetiit esse sicut Deus: 
<lb/>quantum vero ad aliquid non. Si enim «sicut» dicat aequalitatem in aliqua perfectione, 
<lb/>sic homo noluit quod ipse haberet tantam scientiam vel potentiam vel 
<lb/>bonitatem quantam habet Deus: quia hoc ipsum impossibile et incogitabile est: 
<lb/>sed quantum ad aliquem modum habendi voluit Deo parificari tam homo quam 
<lb/>diabolus, ut scilicet uterque haberet perfectionem sibi datam, sicut habet Deus 
<lb/>secundum aliquem modum; sed differenter: quia superbus Angelus appetiit 
<lb/>talem aequalitatem in potestate, sed homo in scientia. Cuius ratio est, quia primus 
<lb/>Angelus inter alias creaturas excellentior erat; unde quodammodo ex ordine 
<lb/>suae naturae influentiam super alias creaturas habebat. Voluit ergo dignitati 
<lb/>suae naturae innixus, ut ipse principium quoddam creaturarum sequentium 
<lb/>existeret et gubernationis et causalitatis cuiusdam modi, tamen sub primo principio 
<lb/>a quo suam potentiam recognoscebat, sed hoc secundum dignitatem naturae 
<lb/>suae adipisci praesumebat, non ex divino munere superaddito. 
<lb/>Homo vero qui creaturis inferioribus superpositus erat, ut eas regeret, et eis 
<lb/>uteretur, non tam per potentiam quam per prudentiam, hoc modo appetiit ut per 
<lb/>naturae suae conditionem et ligni prohibiti edulium tantam scientiae plenitudinem 
<lb/>consequeretur ut ex lumine propriae rationis (quod tamen a Deo sibi collatum 
<lb/>esse credebat) et seipsum regeret in omnibus, et inferiora sibi subiecta. 
<pb n="vol. 4, p. 74"/>
<lb/>Unde Augustinus dicit, quod noluit ut servus teneri praecepto quasi 
<lb/>ab alia regula per lumen naturali lumini superadditum. Et hoc etiam verba serpentis 
<lb/>ostendunt, qui promisit scientiam boni et mali, quod ad actiones pertinet, 
<lb/>et ad gubernationem rerum. 
<lb/>AD OBIECTA 
<lb/>Ad primum ergo dicendum, quod elatio in tantum caecat oculos mentis ut illud 
<lb/>aestimet esse possibile quod possibile non est; unde potuit esse ut ad verba serpentis 
<lb/>homo excellentiam inordinate appeteret in communi: ex illo appetitu 
<lb/>vero excaecatus, perversum iudicium de impossibili proferret, et sic appetitus 
<lb/>declinaret ad hunc excellentiae modum. Vel dicendum, quod aequalitatem 
<lb/>aequiparantiae (quod impossibile est et cogitari non potest) non appetiit, sed 
<lb/>assimilationem quamdam, ut dictum est, quam cogitare potuit. 
<lb/>Ad secundum dicendum, quod similitudinem naturalis dignitatis quam in creatione 
<lb/>accepit appetendo non peccavit sed quia ipse super hoc aliam similitudinem 
<lb/>appetiit, ut scilicet sicut Deus lumine suae naturae omnia regit et gubernat, 
<lb/>ita etiam homo per naturale lumen rationis sibi subdita gubernaret, et 
<lb/>seipsum sine adiutorio exterioris luminis. 
<lb/>Ad tertium dicendum, quod homo non appetiit mala per experientiam scientiae, 
<lb/>sed per iudicium: sed hoc consecutum est ex peccato suo quod malum per experimentum 
<lb/>cognosceret; ut sic et daemonis promissio verificaretur completa, 
<lb/>cuius consuetudo est ut dubiis verbis homines fallat, et ut nomen 
<lb/>arbori impositum non frustra videatur. 
<lb/>Ad quartum dicendum, quod ad Dei similitudinem accedendum est, secundum 
<lb/>modum et ordinem unicuique a Deo praestitum; sed qui proprio motu ad Dei 
<lb/>similitudinem accesserit, perverse vult esse similis Deo, ut Augustinus dicit in 
<lb/>littera: omnis enim peccator appetit similitudinem Dei, cum nihil sit appetibile 
<lb/>nisi prout eius similitudinem habet: sed in hoc peccat, quia quaerit eius similitudinem 
<lb/>inordinate, et in quo quaerenda non est. 
<lb/>Ad quintum dicendum, quod non peccavit in hoc quod scientiam appetiit, sed 
<lb/>quia inordinate appetiit, ut dictum est. 
<pb n="vol. 4, p. 76"/>
<lb/>ARTICULUS 3 
<lb/><hi rend="bold">Utrum mulier gravius peccaverit quam vir</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod mulier gravius quam vir non peccaverit. Uterque enim elationis 
<lb/>vitio peccavit. Sed elatio illa non fuit nisi in hoc quod Dei similitudinem 
<lb/>perverse appetierunt. Ergo videtur quod uterque idem appetiit, et aequaliter 
<lb/>peccaverunt. 
<lb/>2. Praeterea, infirmitas peccatum excusat. Sed mulier infirmior fuit viro, propter 
<lb/>quod diabolus, ut dictum est supra, eam primo aggressus est. Ergo videtur 
<lb/>quod ipsa minus peccaverit. 
<lb/>3. Praeterea, propter hoc peccatum daemonis gravius iudicatur quam peccatum 
<lb/>hominis, quod eminentiorem cognitionem de Deo habebat. Sed vir magis erat 
<lb/>praeditus spirituali mente quam mulier, ut in littera dicitur. Ergo videtur quod 
<lb/>ipse gravius peccaverit. 
<lb/>4. Praeterea, regimen mulieris ad virum pertinebat; unde et supra dictum est, 
<lb/>quod per virum ad mulierem praeceptum delatum est. Ergo videtur quod etiam 
<lb/>peccatum mulieris viro imputandum sit, et magis aggravandum. 
<lb/>5. Praeterea, peccare ex consideratione misericordiae divinae, videtur esse 
<lb/>peccatum praesumptionis, quae est species peccati in Spiritum Sanctum, quod 
<lb/>est gravissimum. Cum ergo vir peccaverit cogitans de Dei misericordia, ut in 
<lb/>littera dicitur, videtur quod ipse gravius peccaverit quam mulier. 
<lb/>SED CONTRA, peccatum a diabolo pervenit in mulierem, et a muliere in virum. 
<lb/>Sed diabolus gravius peccavit quam mulier. Ergo et mulier gravius quam vir. 
<lb/>Praeterea, ad idem sunt ea quae in littera adducuntur. 
<lb/><hi rend="bold">Solutio</hi>
<lb/>Respondeo dicendum, quod, sicut supra dictum est, non est inconveniens quod 
<lb/>duorum peccatorum unum sit altero gravius, diversis circumstantiis consideratis; 
<lb/>illud tamen simpliciter gravius dicendum est quod in pluribus sive potioribus 
<lb/>praeponderat: illud autem potissimum in quolibet peccato est quod ad peccatum 
<lb/>movet, ut prius dictum est, et ideo secundum hoc maxime gravitas peccati 
<lb/>attendenda est: et secundum hoc patet quod peccatum mulieris gravius est; 
<lb/>mulier enim ex sola elatione mentis ad peccandum mota fuit, vir autem non ex 
<lb/>sola elatione, sed simul cum hoc ex quadam amicabili benignitate ad uxorem, 
<lb/>quod aliquo modo peccatum eius mitigat. Item elatio quae movit mulierem, 
<lb/>maior fuit quam elatio quae movit virum. In muliere enim talis fuit elationis 
<pb n="vol. 4, p. 78"/>
<lb/>progressus ut ad verba serpentis tantum excellentiae appetitum conciperet ut 
<lb/>iudicium rationis perverteret, et crederet hoc possibile et verum quod diabolus 
<lb/>dicebat: et propter hoc dicitur esse seducta. In viro autem non tantum excrevit 
<lb/>in principio amor propriae excellentiae ut iudicium eius perverteret, quasi crederet 
<lb/>hoc esse futurum; sed quia illud vellet, si possibile foret; et ideo non dicitur 
<lb/>fuisset seductus: sed tamen talis elatio ad experiendum ipsum incitavit; unde 
<lb/>aliquam dubitationem elatio in eo fecit, quae in muliere firmam opinionem conceperat: 
<lb/>et ideo etiam voluntas mulieris perfecta consecuta est in appetitum 
<lb/>divinae similitudinis; sed viri imperfecta, scilicet sub conditione si possibile 
<lb/>foret. 
<lb/>AD OBIECTA 
<lb/>Ad primum ergo dicendum, quod, sicut ex praedictis patet, licet id quodammodo 
<lb/>uterque appetierit, non tamen aequaliter: quod enim creditur esse possibile, 
<lb/>completum desiderium habet, id vero quod impossibile creditur esse, vel de 
<lb/>cuius possibilitate dubitatur, habet desiderium conditionatum tantum: quia 
<lb/>homo illud vellet si possibile foret. Quia ergo mens mulieris per elationem ad 
<lb/>verba serpentis conceptam intantum excaecata est ut illud possibile crederet 
<lb/>quod diabolus promittebat, completum desiderium habuit; vir vero incompletum, 
<lb/>quia hoc possibile non credidit. 
<lb/>Ad secundum dicendum, quod in muliere non erat tanta debilitas quin peccato 
<lb/>resistere posset; unde quamvis debilitas mulieris sit aliqua circumstantia diminuens 
<lb/>peccatum ipsius per comparationem ad virum non tamen simpliciter 
<lb/>minus peccatum fecit. 
<lb/>Et similiter dicendum ad tertium et quartum. 
<lb/>Ad quintum dicendum, quod cogitare de Dei misericordia cum proposito poenitendi 
<lb/>et resiliendi a peccato, non facit praesumptionis peccatum, sed magis 
<lb/>peccatum alleviat; sed cogitare de Dei misericordia sine proposito poenitendi 
<lb/>hoc praesumptionis est, et contemptus divinae iustitiae: nec sic Adam de misericordia 
<lb/>cogitavit. 
<pb n="vol. 4, p. 80"/>
<lb/><hi rend="bold">QUAESTIO 2</hi>
<lb/>Deinde quaeritur de ignorantia de qua fit mentio in littera; et quaeruntur duo: 1 an ignorantia peccatum sit; 2 an peccatum excuset. 
<lb/>ARTICULUS 1 
<lb/><hi rend="bold">Utrum ignorantia sit peccatum</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod ignorantia peccatum non sit. Omne enim peccatum, ut 
<lb/>Augustinus dicit, est in voluntate. Ignorantia autem est 
<lb/>intellectu. Ergo non est peccatum. 
<lb/>2. Praeterea, omne peccatum est originale vel actuale. Sed ignorantia non est 
<lb/>originale peccatum, sed magis concupiscentia, ut infra dicetur: nec etiam est 
<lb/>actuale, quia non est dictum vel factum vel concupitum contra legem Dei. Ergo 
<lb/>ignorantia non est peccatum. 
<lb/>3. Praeterea, omne peccatum consistit in defectu alicuius actus, et non in defectu 
<lb/>alicuius habitus: alias aliquis dormiendo peccaret. Ignorantia autem magis 
<lb/>opponitur habitui quam actui. Ergo idem quod prius. 
<lb/>4. Praeterea, ignorans in ignorantia sua continue manet. Si ergo ipsum ignorare 
<lb/>peccatum esset, videtur quod continue peccaret; non enim apparet ratio 
<lb/>quare magis nunc sit peccatum quam prius. Sed hoc videtur grave dicere. Ergo 
<lb/>videtur quod ignorantia non sit peccatum. 
<lb/>5. Praeterea, Augustinus, ubi supra, dicit, quod omne peccatum est voluntarium. 
<lb/>Ignorantia autem non est voluntarium, cum ab hominibus naturaliter 
<lb/>scientia desideretur, secundum Philosophum. Ergo non est peccatum. 
<lb/>SED CONTRA est quod 1 Corinth. 14, 38, dicitur: «Qui ignorat, ignorabitur»; 
<lb/>et loquitur de ignorantia reprobationis. Sed nulli debetur reprobatio nisi pro 
<lb/>peccato mortali. Ergo ignorantia est peccatum mortale. 
<lb/>Praeterea, Isaiae 5, 13, dicitur: «Propterea captivus ductus est populus meus, 
<lb/>quia non habuit scientiam». Sed poena non debetur nisi culpae. Ergo carere 
<lb/>scientia, est culpa. 
<pb n="vol. 4, p. 82"/>
<lb/><hi rend="bold">Solutio</hi>
<lb/>Respondeo, quod quidam dixerunt, nullam ignorantiam, quantum in se est, culpam 
<lb/>esse, sed ratione alicuius annexi, vel praecedentis vel sequentis: praecedentis, 
<lb/>ut causae, scilicet negligentiae addiscendi; sequentis, ut effectus, scilicet 
<lb/>alicuius inordinati actus, qui ignorantiam sequitur. Sed quia de ratione culpae 
<lb/>non est plus, nisi quod sit privatio alicuius quod debitum est haberi, in potestate 
<lb/>eius qui privatur, existens; ideo etiam ipsam ignorantiam secundum se possumus 
<lb/>culpam dicere; si tamen ignorantia privative et non negative accipiatur: et 
<lb/>dico ignorantiam privative acceptam quae est eius quidem quod quis natus est 
<lb/>addiscere, quidquid sit illud: non enim idem est quod omnes scire tenentur, cum 
<lb/>ad plura scienda quidam magis aliis teneantur; unde aliqua ignorantia est peccatum 
<lb/>uni quae non est peccatum alteri: unicuique enim peccatum est ignorantia 
<lb/>eorum quae ad bonos mores et fidei veritatem pertinent; sed alicui in officio 
<lb/>constituto est etiam peccatum ignorantia eorum quae ad suum officium pertinent. 
<lb/>Nec est mirum, si hoc ipsum quod est scientia carere, peccatum est ei qui 
<lb/>potest et tenetur habere; cum etiam carere aliquo corporali ad officium pertinente 
<lb/>peccatum sit, ut tonsura, vel veste ad officium accommodata; et quod ista 
<lb/>in se peccata sint, poena ostendit quae pro eis iuste infligitur. 
<lb/>AD OBIECTA 
<lb/>Ad primum ergo dicendum, quod esse in voluntate contingit dupliciter: vel sicut 
<lb/>in subiecto; et hoc modo non omne peccatum in voluntate est; aliquod enim est 
<lb/>in concupiscibili vel irascibili, et sic de aliis viribus; vel sicut in causa, ut scilicet 
<lb/>ipsa voluntas sit domina eius quod in ea esse dicitur, quasi in eius potestate 
<lb/>existens; et hoc modo omne peccatum in voluntate est, etiam ignorantia: ipsa 
<lb/>enim voluntas imperat aliis viribus et intellectui; unde actus aliarum virium 
<lb/>sunt in potestate voluntatis, et defectus earum, scilicet solum illi qui rationi 
<lb/>obediunt. 
<lb/>Ad secundum dicendum, quod ignorantia non est originale peccatum (non enim 
<lb/>ignorantia imputatur puero in peccatum, antequam ad tempus deputatum venerit), 
<lb/>sed est peccatum actuale eo modo quo omissio peccatum actuale dicitur; et 
<lb/>eodem modo convenit peccati actualis descriptio ignorantiae sicut omissioni; 
<lb/>quod qualiter sit, infra dicetur. 
<lb/>Ad tertium dicendum, quod quamvis scientia, cui opponitur ignorantia, non sit 
<lb/>actus qui est operatio, sed habitus; tamen per operationem aliquam quae est in 
<lb/>potestate voluntatis acquiritur; et ideo hoc ipsum quod est scientiam habere, 
<lb/>voluntati subiectum est; et per consequens hoc quod est scientia carere; et inde 
<lb/>est quod culpae rationem habet. 
<pb n="vol. 4, p. 84"/>
<lb/>Ad quartum dicendum, quod peccatum omissionis non habet rationem culpae 
<lb/>nisi ex hoc quod opponitur praecepto affirmativo legis naturalis vel scriptae. 
<lb/>Praeceptum autem affirmativum obligat semper, sed non ad semper; et ideo 
<lb/>omnis omissio pro illo tempore est peccatum in actu in quo quis per praeceptum 
<lb/>obligatur; et quoties illud tempus revertitur, toties peccatum multiplicatur. 
<lb/>Ad quintum dicendum, quod quamvis omnis homo naturaliter scientiam desideret 
<lb/>et scientiam velit, non tamen omnes volunt id per quod ad scientiam pervenitur; 
<lb/>et sic quodammodo ignorantia voluntarium efficitur, non per se, sed per 
<lb/>accidens, sicut et quodlibet malum. 
<lb/>ARTICULUS 2 
<lb/><hi rend="bold">Utrum ignorantia excuset peccatum</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod ignorantia peccatum non excuset. Primo per hoc quod dicit 
<lb/>Glossa Ambrosii Rom. 2: «Gravissime peccat, si ignorat». Sed quod aggravat 
<lb/>peccatum, non excusat. Ergo ignorantia non excusat peccatum. 
<lb/>2. Praeterea, qui per ebrietatem hominem occidit, constat quod per ignorantiam 
<lb/>peccat. Sed secundum Philosophum in 3 Ethic., talis meretur duplices 
<lb/>mulctationes. Ergo ignorantia non excusat, sed aggravat. 
<lb/>3. Praeterea, peccatum additum peccato non excusat, sed aggravat. Sed ignorantia 
<lb/>peccatum est, ut dictum est supra. Peccatum ergo non excusat. 
<lb/>4. Praeterea, illud quod consequitur omne peccatum, non potest excusare vel 
<lb/>alleviare peccatum; quia sic de quolibet excusaret. Sed ignorantia sequitur 
<lb/>omne peccatum; quia omnis malus est ignorans, secundum Philosophum in 
<lb/>3 Ethic., ut supra. Ergo idem quod prius. 
<lb/>5. Praeterea, ut Beda dicit, quatuor sunt poenalitates quae nos ex peccato 
<lb/>primi hominis consequuntur, scilicet ignorantia, infirmitas, concupiscentia, et 
<lb/>malitia. Sed malitia non excusat, sed aggravat peccatum, nec etiam concupiscentia. 
<lb/>Ergo videtur quod nec ignorantia nec infirmitas. 
<lb/>SED CONTRA est quod Apostolus dicit, 1 Timoth. 1, 13: «Misericordiam consecutus 
<lb/>sum, quia ignorans feci». Sed nihil provocat ad misericordiam nisi peccatum 
<lb/>excuset vel alleviet. Ergo ignorantia excusat vel alleviat peccatum. 
<lb/>Praeterea, omne peccatum est voluntarium, secundum Augustinum.
<lb/>Ergo quod tollit vel diminuit rationem voluntarii, excusat vel 
<lb/>alleviat peccatum. Sed ignorantia est huiusmodi, quia involuntarium per ignorantiam 
<lb/>causatur, ut Philosophus in 3 Ethic., dicit. Ergo ignorantia vel 
<lb/>excusat vel alleviat peccatum. 
<pb n="vol. 4, p. 86"/>
<lb/><hi rend="bold">Solutio</hi>
<lb/>Respondeo dicendum, quod ignorantia quaedam ex toto excusat peccatum; 
<lb/>quaedam vero alleviat in parte; quaedam vero nec in toto excusat, nec in parte 
<lb/>alleviat. Et ad huiusmodi evidentiam sciendum est, quod ignorantiae divisio tripliciter 
<lb/>potest sumi. Primo ex parte ipsius scientis; quia quaedam est in potestate 
<lb/>scientis, et haec dicitur ignorantia vincibilis, vel affectata; quaedam autem 
<lb/>non est in potestate eius, et haec dicitur invincibilis. Sed hoc quod ignorantia 
<lb/>sit in potestate eius qui ignorat, contingit dupliciter: quia vel est in potestate 
<lb/>eius secundum se, sicut qui ignorat aliquod praeceptum quod statim scire posset; 
<lb/>vel est in potestate eius quantum ad suam causam, licet non in se; ut patet 
<lb/>in ignorantia ebrii; quia ebrietas quae est causa ignorantiae, in potestate eius 
<lb/>fuit; non autem ignorantia consequens, cum usus rationis impediatur. 
<lb/>Secundo sumitur divisio ignorantiae ex parte scibilis. Est enim quaedam ignorantia 
<lb/>eius quod quis scire tenetur, et haec dicitur secundum Philosophum ignorantia 
<lb/>universalis, et secundum iurisperitos ignorantia iuris; et haec variatur in 
<lb/>diversis, ut supra dictum est: quia quaedam tenetur scire unus quae non tenetur 
<lb/>scire alius. Quaedam vero ignorantia est eius quod quis scire non tenetur, et 
<lb/>haec est scientia particularium circumstantiarum in actu, quam Philosophus 
<lb/>vocat ignorantiam particularis, iuristae vero ignorantiam facti. 
<lb/>Tertia divisio sumitur ex ordine ad actum. Quaedam enim ignorantia est quae 
<lb/>est causa actus, quia si non ignoraret, non faceret; et tunc dicitur per ignorantiam 
<lb/>peccare; et huius signum est poenitentia de actu. Quaedam vero est ignorantia 
<lb/>quae non est causa actus, sed per accidens se habet ad actum; et secundum 
<lb/>hanc, ut Philosophus in 3 Ethic. dicit, non dicitur aliquis per ignorantiam 
<lb/>facere, sed ignorans; unde in actu talis non poenitet: ut si aliquis credens 
<lb/>accedere ad unam mulierem, accedat ad aliam, ad quam tamen accederet, si 
<lb/>eam non ignorasset. Quaedam vero ignorantia est quae quodammodo affectum 
<lb/>peccati consequitur, ut quando ex concupiscentia peccati, quam voluntas non 
<lb/>reprimit, absorbetur iudicium rationis de particulari operabili, secundum quod 
<lb/>dicitur in 6 Ethic., quod delectatio corrumpit existimationem prudentiae: et 
<lb/>haec est ignorantia electionis, secundum quam omnis malus dicitur ignorans. 
<lb/>His ergo visis, sciendum est, quod ignorantia non excusat nec minuit peccatum 
<lb/>nisi secundum quod causat involuntarium: non enim potest esse voluntarium 
<lb/>quod est ignoratum. Ignorantia autem quae non est causa actus, non causat 
<lb/>involuntarium, ut Philosophus dicit in 3 Ethic.; unde illa nullo modo excusat 
<lb/>nec diminuit peccatum; sed solum illa quae est causa actus. Haec autem 
<lb/>potest excusare peccatum vel in toto vel in parte. Si enim sit talis ignorantia cui 
<lb/>nullo modo admisceatur ratio culpae, ex eo quod ignorantia est, sic excusat in 
<lb/>toto, sicut ignorantia invincibilis et ignorantia particularis, adhibita tamen 
<lb/>debita diligentia. Ignorantia vero quae rationem culpae habet, excusat quidem 
<lb/>quantum ad aliquid, scilicet inquantum ignorantia est; quia sic habet quod 
<pb n="vol. 4, p. 88"/>
<lb/>involuntarium causet; non autem excusat inquantum culpa est, quia sic rationem 
<lb/>voluntarii retinet: et ideo ignorantia universalis excusat peccatum sequens 
<lb/>non ex toto, sed a tanto. Similiter etiam ignorantia vincibilis, sit sive secundum 
<lb/>se vincibilis, sive secundum causam suam, dum tamen rei illicitae operam non 
<lb/>dederit quando ignorantiam incurrit: si enim operam rei licitae dedisset moderate, 
<lb/>ignorantia sequens culpam non haberet: et ita potest sequens peccatum ex 
<lb/>toto excusare, ut patet in his qui exercitio spiritualium operationum in amentiam 
<lb/>vertuntur. 
<lb/>AD OBIECTA 
<lb/>Ad primum ergo dicendum, quod ignorans dicitur gravissime peccare, non 
<lb/>propter quantitatem peccati, sed propter periculum: quia dum morbum non 
<lb/>cognoscit, medicinam non quaerit. Vel dicendum, quod Ambrosius 
<lb/>loquitur de gravitate peccati quod est ignorantia ipsa beneficiorum 
<lb/>Dei, quod est gravissimum inter species ingratitudinis, cum scilicet homo beneficium 
<lb/>non recognoscit. 
<lb/>Ad secundum dicendum, quod ebrius homicida duobus peccatis peccat, scilicet 
<lb/>ebrietate, et homicidio: propter quod dicitur, duplices mulctationes mereri. 
<lb/>Nihil tamen prohibet quin quantitas sequentis peccati per ignorantiam ex praecedenti 
<lb/>consequentem minuatur. Unde in processu argumenti est figura dictionis, 
<lb/>quia mutatur discretum in continuum. 
<lb/>Ad tertium dicendum, quod ignorantia omnis quae est peccatum, est in intellectu 
<lb/>sicut in subiecto, et in voluntate sicut in causa, ut supra dictum est; unde 
<lb/>secundum hoc quod est in intellectu, prout scilicet privat directam scientiam in 
<lb/>actu, minuit quantitatem sequentis peccati, nec ex eo habet quod peccatum sit; 
<lb/>sed prout est in voluntate, sicut in causa, habet quod peccatum sit: et sic non 
<lb/>habet quod excuset, sed quod ad peccatum addat: et potest esse quandoque 
<lb/>quod plus ponderat ipsum peccatum ignorantiae quam illud quod per ignorantiam 
<lb/>de sequenti peccato minuitur. 
<lb/>Ad quartum dicendum, quod ignorantia quae consequitur omne peccatum, non 
<lb/>est causa peccati, ut dictum est, et ideo non excusat nec diminuit peccatum. 
<lb/>Ad quintum dicendum, quod ignorantia et infirmitas habent quod excusent peccatum 
<lb/>vel in toto vel in parte, ex hoc quod causant involuntarium; malitia vero 
<lb/>et concupiscentia magis voluntarium augent, et ideo non excusant, sed aggravant 
<lb/>peccatum; et hoc dico si concupiscentia sumatur pro actu voluntatis: si 
<lb/>vero sumatur pro passione concupiscibilis trahente voluntatem quodammodo 
<lb/>renitentem, sic concupiscentia excusat: quia quanto aliquis maiori tentationi 
<lb/>succumbit, minus peccat; sed hoc ad infirmitatem reducitur. 
<pb n="vol. 4, p. 90"/>
<lb/><hi rend="bold">EXPOSITIO TEXTUS</hi>
<lb/>«Quae per tentationem fuerat convincenda vel perimenda», scilicet spirituali 
<lb/>morte vel etiam corporali, vel a se, vel a viro, vel a Deo, si de muliere intelligatur, 
<lb/>ut magister exponit.
<lb/>«In eo tamen fuisse seductum credi potest, quod commissum veniale crederet». 
<lb/>Hoc intelligitur, ut supra dictum est, de veniali ex causa et non ex genere. 
<lb/>Putavit enim quod quia fecit ut uxori morem gereret, quod peccatum suum 
<lb/>excusationis causam haberet et veniam de facili acciperet, et huiusmodi seductionis 
<lb/>causa videtur fuisse elatio mentis, quae ad suggestionem mulieris surrepsit, 
<lb/>ex qua voluit lignum vetitum experiri. Cum enim experimentum non sit 
<lb/>nisi de dubiis, patet quod ex elatione in quamdam dubitationem adductus est 
<lb/>eius rei, puta experimenti ligni vetiti, in quo etiam mulier seducta fuit. 
<lb/>«Tribus modis, ut ait Isidorus, peccatum geritur». Videtur quod insufficienter 
<lb/>enumeret: quia quoddam peccatum est etiam ex concupiscentia, de qua mentionem 
<lb/>non facit. - Et dicendum, quod peccatum ex concupiscentia proveniens ad 
<lb/>peccatum ex infirmitate reducitur: non enim tunc solum est ex infirmitate peccatum 
<lb/>quando aliquis aliquo exteriori impulsu peccat, sed etiam quando per 
<lb/>tentationem carnis in peccatum labitur. 
<lb/>«Quae etiam ipsa peccatum est». Hoc verum est si sit eorum quae quis scire 
<lb/>tenetur: alias non: quia etiam habere voluntatem non sciendi geometriam, peccatum 
<lb/>non est ei qui illam non profitetur per officium magisterii. 
<pb n="vol. 4, p. 98"/>
<lb/><hi rend="bold">IN SECUNDUM SENTENTIARUM, DISTINCTIO 23</hi>
<lb/><hi rend="bold">DIVISIO TEXTUS</hi>
<lb/>Postquam definivit Magister principium humanae perditionis et ex parte tentationis 
<lb/>et ex parte peccantis; in parte ista determinat de permissione divina, 
<lb/>quae quodammodo principium peccati dicitur, sicut causa sine qua non: si enim 
<lb/>Deus non permisisset, homo non peccasset: et dividitur in quinque partes, 
<lb/>secundum quinque quaestiones quas movet; secunda incipit ibi: «Moventur 
<lb/>etiam quidam»; tertia, ibi: «Addunt etiam talem hominem debere facere qui 
<lb/>nollet omnino peccare»; quarta ibi: «Item inquiunt: si Deus vellet, et illi boni 
<lb/>essent»: quinta ibi: «Item inquiunt: posset Deus voluntatem eorum vertere in 
<lb/>bonum». 
<lb/>Deinde accedendum ad partem alteram, in qua ostendit quam perfectionem 
<lb/>animae habuit Adam ut posset peccato resistere, quae incipit ibi: «Et quidem 
<lb/>secundum animam rationalis fuit homo». Et dividitur ibi per tres: in prima 
<lb/>ostendit qualis fuit factus secundum animam quantum ad scientiam; in secunda 
<lb/>quantum ad naturalem potentiam, 24 distinct., ibi: «Nunc diligenter investigandum»; 
<lb/>in tertia ostendit qualis fuerit quantum ad gratiam, 26 distinct., ibi: 
<lb/>«Haec est gratia operans et cooperans».
<lb/>Prima in duas: in prima ostendit quorum cognitionem homo in principio suae 
<lb/>conditionis accepit; in secunda ostendit qualem de his notitiam habuit, ibi: 
<lb/>«Rerum quippe cognitionem hominem accepisse perspicuum est». Et circa hoc 
<lb/>tria facit: primo ostendit qualem cognitionem habuit de rebus creatis; secundo 
<lb/>qualem de Deo, ibi: «Cognitionem quoque Creatoris primus homo habuisse 
<lb/>creditur»; tertio qualem de seipso: «Porro sui cognitionem idem homo accepisse 
<lb/>videtur». Et circa hoc duo facit: primo determinat veritatem; secundo movet 
<lb/>dubitationem, et solvit, ibi: «Si autem quaeritur utrum homo scientiam habuerit 
<lb/>eorum quae circa eum futura erant... responderi potest quod ei magis facienda 
<lb/>indicta sunt quam futura revelata». 
<pb n="vol. 4, p. 100"/>
<lb/><hi rend="bold">QUAESTIO 1</hi>
<lb/>Hic est duplex quaestio: prima de permissione divina respectu peccati primi 
<lb/>hominis. Secunda de cognitione primi hominis quantum ad primum statum. 
<lb/>Circa primum quaeruntur duo: 1. Utrum Deus potuerit conferre alicui naturae 
<lb/>creatae ut peccare non posset ex naturae conditione; 2. Utrum Deus debuerit 
<lb/>permittere hominem tentari et peccare. 
<lb/>ARTICULUS 1 
<lb/><hi rend="bold">Utrum alicui naturae creatae conferri potuerit</hi>
<lb/><hi rend="bold">ut peccare non posset ex conditione naturae</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod alicui naturae creatae conferri potuit ut ex conditione suae 
<lb/>naturae peccare non posset. Primo per hoc quod Augustinus dicit in littera, 
<lb/>scilicet quod illa natura quae peccare non potest, est de 
<lb/>sanctis Angelis; haec autem quae peccare potest, est de hominibus. Nec potest 
<lb/>dici, quod hoc angelicae naturae per gratiam conveniat, quia in hoc ab homine 
<lb/>non differrent, cui etiam per gratiam hoc convenit. Ergo videtur quod per conditionem 
<lb/>naturae suae Angeli habeant quod peccare non possunt. 
<lb/>2. Praeterea, natura spiritualis est nobilior quam natura corporalis. Sed aliqua 
<lb/>natura corporalis est in qua nullo modo peccatum vel error accidere potest, 
<lb/>etiam secundum naturae suae conditionem, scilicet caelestis. Ergo multo fortius 
<lb/>est aliqua spiritualis in qua nullo modo peccatum accidere posset secundum 
<lb/>naturae suae conditionem. 
<lb/>3. Praeterea, ut Damascenus dicit, ex hoc quod creatura est 
<lb/>ex nihilo, duplex varietas sequitur ipsam in diversis; una secundum esse, sicut 
<lb/>in his quae corrumpuntur: alia secundum electionem, sicut in his quae peccant. 
<lb/>Sed alicui rei secundum naturae suae conditionem confertur ut sit invariabilis 
<lb/>quantum ad esse, sicut substantiis spiritualibus et corporibus caelestibus. Ergo 
<lb/>alicui naturae conferri potest quod secundum naturalem conditionem sit invariabilis 
<lb/>quantum ad electionem. 
<lb/>4. Praeterea, constat quod voluntas divina hoc naturaliter habet quod peccare 
<lb/>non potest. Cum ergo ipse sit summe bonus et summe potens, videtur quod alicui 
<lb/>creaturae contulerit vel conferre potuerit suam similitudinem, ut per naturam 
<lb/>suam non possit peccare. 
<pb n="vol. 4, p. 102"/>
<lb/>5. Praeterea, constat quod alicui creaturae hoc confertur per gratiam quod 
<lb/>peccare non possit. Sed potuit Deus facere ut ille habitus gratiae qui confirmationem 
<lb/>in bono creat, alicui naturae pars essentialis esset, vel etiam aliquid illo 
<lb/>habitu perfectius. Ergo videtur quod si esset talis natura, secundum naturale 
<lb/>sibi principium haberet confirmationem in bono. Ergo videtur quod alicui creaturae 
<lb/>conferri potuit ut peccare non posset. 
<lb/>SED CONTRA, perfectio universi in hoc consistit quod omnes bonitates creaturarum 
<lb/>communicabiles in genere communicatae sunt. Sed hoc quod est peccare 
<lb/>non posse ex natura propria, nulli naturae communicatum est, quia nec homini 
<lb/>nec Angelo, quod utriusque peccatum probat. Ergo videtur quod hoc creaturae 
<lb/>communicabile non fuit. 
<lb/>Praeterea, confirmatio in bono videtur consequi ex perfecta adhaesione finis. 
<lb/>Sed finis ille ad quem rectitudo voluntatis ordinatur et potestatem et intellectum 
<lb/>et desiderium cuiuslibet creaturae excedit. Ergo videtur impossibile quod aliqua 
<lb/>creatura sit quae naturaliter habeat quod peccare non possit. 
<lb/><hi rend="bold">Solutio</hi>
<lb/>Respondeo dicendum, quod nulli creaturae communicatum est nec communicabile 
<lb/>fuit quod peccare non posset per conditionem naturae suae. Cuius ratio 
<lb/>est, quia cum omne creatum dependeat sicut a causa sui esse a Deo, oportet 
<lb/>quod si sibi relinquatur deficiat; quamdiu autem causae influentiam recipit, 
<lb/>conservetur. Sed applicatio causati ad causam suam potest esse dupliciter: vel 
<lb/>ita quod sit in potestate causati a causa sua recedere quantum ad aliquid vel 
<lb/>non recedere, vel ita quod non sit in potestate eius: et primum pertinet ad liberum 
<lb/>arbitrium; quia hoc est essentiale libero arbitrio ut possit facere vel non 
<lb/>facere. Si autem causae suae non inhaeret, oportet quod deficiat; unde dicit 
<lb/>Augustinus, 8 super Gen.: «Homo Deo sibi praesente illuminatur, absente 
<lb/>autem continuo tenebrabitur»; et ideo impossibile fuit ut servata libertate arbitrii 
<lb/>alicui creaturae conferretur ut secundum conditionem suae naturae peccare 
<lb/>non posset: est enim quasi quaedam contradictionis implicatio: quia si est liberum 
<lb/>arbitrium, oportet quod causae suae possit inhaerere vel non inhaerere; et 
<lb/>si non potest peccare, non potest causae suae non inhaerere, et sic sequitur 
<lb/>contradictio. Sed naturae divinae, quae ex se rectitudinem habet, convenit per 
<lb/>conditionem naturae suae ut deficere non possit, sicut nec ab esse, ita nec a 
<lb/>rectitudine bonitatis; et quibuscumque hoc confertur ut per gratiam confirmentur 
<lb/>in bono, habent per donum gratiae, per quod filii Dei efficiuntur, et quodammodo 
<lb/>divinae naturae consortes. 
<pb n="vol. 4, p. 104"/>
<lb/>AD OBIECTA 
<lb/>Ad primum ergo dicendum, quod Augustinus non intendit dicere quod Angeli 
<lb/>hoc habeant ut peccare non possint per conditionem naturae suae, sed per 
<lb/>donum gratiae. In hoc tamen ab hominibus secernuntur quod gratuitam confirmationem 
<lb/>quasi a principio creationis acceperunt, quae hominibus per longum 
<lb/>tempus datur. 
<lb/>Ad secundum dicendum, quod natura spiritualis etiam in esse invariabilis est 
<lb/>sicut natura corporalis; sed habet electionem, ut possit secundum hoc in ea 
<lb/>esse peccatum: unde quantum ad potentiam electionis non stat comparatio 
<lb/>inter corporalem et spiritualem creaturam. 
<lb/>Ad tertium dicendum, quod quaelibet res habet principia determinata ad suum 
<lb/>esse, et proprietates naturales; quae principia non sunt de illis quae suae 
<lb/>potestati subiacent; et ideo aliqua creatura in illis invarietatem habet. Sed electio 
<lb/>est eorum quae sunt in potestate eius; unde quia in his creatura rationalis aliquo 
<lb/>modo sibi relinquitur, ut dicitur Eccli. 15, 14, «Reliquit eum in manu consilii 
<lb/>sui», ideo deficere potest. 
<lb/>Ad quartum dicendum, quod non est ex imperfectione potentiae divinae ut creaturae 
<lb/>conferre non possit quantum ad hoc suam similitudinem, sed ex imperfectione 
<lb/>creaturae; partim ex hoc quod recipere non potest, et partim ex hoc quod 
<lb/>est quaedam impossibilitas in implicatione contradictoriorum, ut dictum est. 
<lb/>Ad quintum dicendum, quod quandocumque alicui naturae convenit aliquod 
<lb/>accidens ex influentia superioris tantum, non potest natura inferior illud accidens 
<lb/>per se habere, nisi efficiatur naturae superioris; sicut si aer illuminatur in 
<lb/>actu per ignem, non potest esse quod sit de natura sua lucidus in actu, nisi fiat 
<lb/>ignis. Dico ergo, quod cum confirmatio in bono insit creaturae rationali solum 
<lb/>per gratiam, quae est quoddam spirituale lumen, et similitudo increati luminis; 
<lb/>non potest esse quod aliqua creatura ex natura sua confirmationem habeat, vel 
<lb/>gratiam, nisi efficeretur divinae naturae, quod est omnino impossibile. 
<lb/>ARTICULUS 2 
<lb/><hi rend="bold">Utrum Deus debuerit permittere hominem tentari, vel peccare</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod Deus non debuit permittere hominem peccare, vel tentari. 
<lb/>Sapientis enim artificis est facere unumquodque, quantumcumque potest, fini 
<lb/>competentius. Homo autem ad beatitudinem sicut ad finem factus est. Cum ergo 
<lb/>competentior beatitudini fieret sine peccato, videtur quod non debuit permittere 
<lb/>eum in peccatum cadere. 
<pb n="vol. 4, p. 106"/>
<lb/>2. Praeterea, quibus datur idem finis, debet dari eadem facultas perveniendi ad 
<lb/>finem illum. Sed homo et Angeli propter unum finem creati sunt, scilicet propter 
<lb/>beatitudinem participandam, ut in 1 distinct. dictum est. Cum ergo naturam 
<lb/>Angeli fecerit Deus quae peccare non posset, ut in littera dicitur, videtur quod 
<lb/>naturam hominis talem facere debuit. 
<lb/>3. Praeterea, ad providentiam sapientis pertinet ut impedimenta removeat sui 
<lb/>operis. Cum ergo per tentationem daemonis homo a sua rectitudine impeditus 
<lb/>fuerit, et providentia divina sit omnium creaturarum, et praecipue rationalium; 
<lb/>videtur quod hominem tentari permittere non debuit. 
<lb/>4. Praeterea, quanto aliquid efficitur compendiosius, tanto certius et melius est; 
<lb/>unde et omnium linearum inter duo puncta recta brevissima est. Sed compendiosior 
<lb/>fuit via perveniendi in beatitudinem, quod homo non peccaret, quam 
<lb/>quod homo post peccatum de peccato erutus in beatitudinem transferretur. Ergo 
<lb/>videtur quod Deus non debuit permittere hominem peccare. 
<lb/>5. Praeterea, minus malum pro maiori malo permittendum est. Sed minus 
<lb/>malum est diminutio alicuius laudis quam ipsum peccatum, quia minori bono 
<lb/>opponitur. Ergo videtur quod non fuerit ratio sufficiens permissionis divinae 
<lb/>quae in littera assignatur, scilicet quod gloriosius est non consentire quam tentari 
<lb/>non posse. 
<lb/>SED CONTRA id ex quo apparet Deus laudabilis, non debet penitus impediri. Sed 
<lb/>in peccatis etiam apparet laudabilis Deus, cum per misericordiam parcit, et per 
<lb/>iustitiam punit. Ergo videtur quod non debuit omnino peccatum impedire. 
<lb/>Praeterea, omne bonum potentius est in sua bonitate, quam malum in sua malitia. 
<lb/>Ergo non est conveniens ut aliquod malum taliter impediatur quod per hoc 
<lb/>aliquod bonum tollatur. Sed si Deus non permitteret hominem peccare, tolleretur 
<lb/>libertas arbitrii, quae coactionem non patitur. Ergo convenienter permissus 
<lb/>est homo peccare. 
<lb/><hi rend="bold">Solutio</hi>
<lb/>Respondeo dicendum, quod ad providentiam divinam pertinet, ut unumquodque 
<lb/>in sua natura relinquatur; quia, ut Dionysius dicit, providentia 
<lb/>non est corruptiva naturae, sed salvativa. Cuius ratio est, quia bonum universi 
<lb/>excedit bonum particulare cuiusque naturae creatae, sicut etiam bonum gentis 
<lb/>excedit bonum hominis, ut in 1 Ethic. dicitur. Si autem aliqua natura a suo 
<lb/>gradu translata in altiorem per providentiam mutetur, quamvis aliquod bonum 
<lb/>illi naturae excresceret, tamen bonitati universi aliquid detraheretur, dum non 
<lb/>omnes gradus bonitatis impleti essent, illo gradu ex quo natura illa translata 
<lb/>erat, vacuo remanente. 
<pb n="vol. 4, p. 108"/>
<lb/>Dico ergo, quod si peccatum omnino impediretur, per hoc multi gradus bonitatis 
<lb/>tollerentur: tolleretur enim natura illa quae potest peccare et non peccare; 
<lb/>quae quidem bona est; tolleretur etiam hoc quod est de peccato posse resurgere, 
<lb/>et multa huiusmodi, quibus ablatis, bonitati universi multum detraheretur; et 
<lb/>ideo ad providentiam divinam pertinet et hominem tentari permittere, et peccare 
<lb/>si vellet. 
<lb/>AD OBIECTA 
<lb/>Ad primum ergo dicendum, quod sapiens artifex non tantum considerat quid 
<lb/>competat parti aedificii secundum se acceptae, sed etiam secundum proportionem 
<lb/>ad totum aedificium: et ideo sicut unam partem alia meliorem facit, ita 
<lb/>etiam Deus unumquodque facit in illa proportione ad finem, secundum quod 
<lb/>competit naturae suae in ordine ad totum universum. 
<lb/>Ad secundum dicendum, quod nec etiam Angeli de natura sua habent quod peccare 
<lb/>non possint, quod aliquorum peccatum monstravit; sed per gratiam confirmationis, 
<lb/>quam statim post principium suae conditionis acceperunt, confirmati 
<lb/>sunt ut peccare non possint; ita etiam homo, cum ad terminum viae recto tramite 
<lb/>pervenerit, eamdem confirmationem consequitur. Sed quod Angelo brevior 
<lb/>assignata est via quam homini, diversitas naturarum facit, ut supra dictum est. 
<lb/>Nec est necesse ut omnibus ordinatis in unum finem assignentur eadem perducentia 
<lb/>in finem, et eodem modo; sed unicuique secundum suam conditionem. 
<lb/>Ad tertium dicendum, quod sapientis est removere hoc modo impedimentum 
<lb/>quod natura non tollatur: quod non fieret, si hominem vel Angelum in peccatum 
<lb/>cadere non permitteret, quamdiu est in statu viae. 
<lb/>Ad quartum dicendum, quod non semper via brevior eligenda est, nisi quando 
<lb/>per eam omnia quae ad rem pertinent, convenienter salvantur; et hoc non fieret, 
<lb/>si hominem in peccatum non permitteret cadere. 
<lb/>Ad quintum dicendum, quod non tantum per prohibitionem peccati violentam 
<lb/>tolleretur laus, sed etiam naturalis ordo rerum; quod nullo modo providentia 
<lb/>divina pateretur. 
<pb n="vol. 4, p. 110"/>
<lb/><hi rend="bold">QUAESTIO 2</hi>
<lb/>Deinde quaeritur de cognitione quam homo in primo statu habuit; et circa hoc 
<lb/>quaeruntur tria: 1. Utrum Deum per essentiam viderit; 2. Utrum rerum omnium 
<lb/>scientiam habuerit; 3. Utrum potuerit falli. 
<lb/>ARTICULUS 1 
<lb/><hi rend="bold">Utrum Adam viderit Deum per essentiam</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod Adam Deum per essentiam videbat. Visio enim immediata Dei 
<lb/>dicitur visio per essentiam. Sed Adam in primo statu videbat Deum sine medio, ut 
<lb/>in principio 4 libri, Magister dicit. Ergo videtur quod videbat Deum per essentiam. 
<lb/>2. Praeterea Augustinus dicit, quod inter mentem 
<lb/>nostram et Deum nihil est medium secundum naturam mentis. Sed omne 
<lb/>medium cognoscendi, est medium inter cognoscentem et cognitum. Ergo videtur 
<lb/>quod cum in primo statu homo esset in integritate naturae suae, Deum immediate 
<lb/>et per essentiam viderit. 
<lb/>3. Praeterea, ut apostolus, 1 Corinth. 13, 12, dicit, «Videmus nunc per speculum 
<lb/>in aenigmate, tunc autem facie ad faciem». Sed Adam in primo statu non 
<lb/>videbat in aenigmate, quia nulla obscuritas in eo erat. Ergo videtur quod tunc 
<lb/>videbat facie ad faciem. 
<lb/>4. Praeterea, quicumque non habet illud quod desiderat, affligitur. Sed in primo 
<lb/>statu non erat aliqua afflictio, quia poena non potuit culpam praecedere. Cum 
<lb/>ergo naturaliter visionem divinae essentiae homo desideraret, videtur quod 
<lb/>Deum per essentiam videbat. 
<lb/>5. Praeterea, illud quod est naturaliter ordinatum ad aliquid, non caret eo, nisi 
<lb/>per aliquid impediatur, sicut lapis quod sit deorsum. Sed intellectus hominis 
<lb/>naturaliter ordinatus erat ad videndum Deum per essentiam. Cum ergo non 
<lb/>esset ibi aliquod impedimentum, quia nec culpa, nec poena, videtur quod Deum 
<lb/>per essentiam videbat. 
<lb/>SED CONTRA est quod dicitur Ioan. 1, 18: «Deum nemo vidit unquam»: et sicut 
<lb/>dicit quaedam Glossa Isa. 6, «idest, nullus homo in statu viae existens». Sed 
<lb/>Adam erat viator, quia peccare poterat. Ergo videtur quod Deum per essentiam 
<lb/>non videbat. 
<lb/>Praeterea, ut dicit Augustinus, visio deitatis per essentiam, est tota 
<lb/>merces. Sed constat quod homo in statu innocentiae mercedem beatitudinis non 
<lb/>habebat. Ergo et Deum per essentiam non vidit. 
<pb n="vol. 4, p. 112"/>
<lb/><hi rend="bold">Solutio</hi>
<lb/>Respondeo dicendum, quod, sicut in littera dicitur, modus quo Adam Deum 
<lb/>cognovit, medius fuit inter cognitionem viae qua nunc Deum videmus, et cognitionem 
<lb/>patriae qua sancti eum in gloria videbunt. Unde ad huiusmodi evidentiam 
<lb/>videndum est quot modis Deus possit videri. 
<lb/>Sciendum autem quod tripliciter videri potest. Uno modo per suam essentiam; 
<lb/>alio modo per effectum aliquem eius effluentem in intellectum videntis; tertio 
<lb/>modo per effectum aliquem extra intellectum videntis, in quo divina similitudo 
<lb/>resultat. Huius autem exemplum in visione corporali inspici potest. Lux enim 
<lb/>non videtur ab oculo per aliquam similitudinem sui in ipso relictam, sed per 
<lb/>suam essentiam oculum informans; et huic comparatur primus modus divinae 
<lb/>visionis, qui est per essentiam; et hic quidem modus ex conditione naturae 
<lb/>suae, nulli naturae debetur, nisi divinae, in qua est idem sciens et scitum. Lapis 
<lb/>autem videtur ab oculo corporali per similitudinem suam in ipso oculo relictam; 
<lb/>et huic comparatur secundus modus, qui est per effectum relictum in intellectu 
<lb/>videntis; et hic quidem modus videndi convenit Angelo secundum conditionem 
<lb/>naturae suae; quia, ut in lib. de Causis dicitur, omnis intelligentia scit 
<lb/>quod est supra se, per illud quod est causa ei; unde cognoscens ipsum lumen 
<lb/>naturae suae, quod est similitudo luminis increati, Deum videt. Vultus autem 
<lb/>hominis relucens in speculo videtur ab oculo non quidem per similitudinem eius 
<lb/>immediate in oculo relictam, sed per similitudinem relucentem in speculo, ex 
<lb/>quo resultat in pupilla; et huic comparatur illa visio qua Deus videtur per 
<lb/>effectum extra intellectum videntis; sive per effectum naturalem, sicut per 
<lb/>cognitionem creaturarum naturali cognitione philosophi in Deum devenerunt; 
<lb/>sive per effectum spiritualem, sicut est in visione fidei illius qui adhaeret his 
<lb/>quae aliis revelata sunt per influentiam spiritualis luminis; et ideo dicimur 
<lb/>nunc in speculo videre, secundum Apostolum. 
<lb/>Modus autem iste competit homini secundum conditionem naturae suae; quia 
<lb/>intellectus noster nec seipsum intelligere potest, nisi per species rerum quas 
<lb/>apud se habet; quia per obiecta venit in cognitionem actuum, et per actus in 
<lb/>cognitionem potentiarum. Ad primum ergo modum visionis, qui soli Deo ex 
<lb/>conditione naturae debetur, elevatur Angelus et homo per gloriam; unde illa est 
<lb/>visio beatorum; quam homo in primo statu non habuit. Ad secundum vero 
<lb/>modum, qui est naturalis ipsi Angelo, et supra naturam hominis, elevatur homo 
<lb/>per gratiam, etiam post statum culpae; sicut etiam in viris contemplativis patet, 
<lb/>qui revelationes divinas merentur; et multo amplius fuit in primo statu per gratiam 
<lb/>originalis iustitiae. Tertius autem modus est communiter viatorum, etiam 
<lb/>post statum culpae. Unde patet quod modus quo Adam in primo statu Deum 
<lb/>videbat, medius est inter utrumque. 
<pb n="vol. 4, p. 114"/>
<lb/>Quidam vero aliter dicentes, errant, ponentes, Deum nunquam per essentiam 
<lb/>nec in patria nec in via videri: quod haereticum est, et Scripturae contrarium, 
<lb/>ut patet 1 Corinth. 13, et 1 Ioan. 3. 
<lb/>Quidam vero e contrario dicunt, Deum per essentiam in omni statu videri; 
<lb/>et his etiam auctoritates sanctorum repugnant; quia Dionysius dicit, quod si 
<lb/>aliquis videns Deum scivit quid vidit, non ipsum vidit, sed aliquid eorum quae 
<lb/>sunt eius; et Gregorius dicit, quod quantumcumque homo in 
<lb/>statu viae profecerit, ad statum tamen illum contemplationis quo Deus per 
<lb/>essentiam videtur, non pertingit. 
<lb/>AD OBIECTA 
<lb/>Ad primum ergo dicendum, quod Adam in primo statu dicitur Deum sine medio 
<lb/>vidisse, non quia ipsum per essentiam videret, sed quia non per medium argumentationis 
<lb/>ex creaturis sensibilibus procedens, in cognitionem eius deveniebat, 
<lb/>sed mediante effectu spirituali in intellectum eius resultante, sicut et Angeli 
<lb/>in primo statu videbant. Ideo dicitur, quod post peccatum necessaria fuerunt 
<lb/>sacramentalia signa, ut ex sensibilibus homini spiritualia panderentur. 
<lb/>Ad secundum dicendum, quod cum dicitur, nihil esse medium inter Deum et 
<lb/>mentem nostram, intelligendum est non secundum naturae dignitatem, quia 
<lb/>natura mentis angelicae supra naturam mentis humanae est, ut Dionysius 
<lb/>expresse dicit 4 cap. caelest. Hier., et Gregorius in hom. De centum ovibus et 
<lb/>Augustinus super Ioan., nec etiam per modum informantis privatur 
<lb/>medio, quia caritas creata est medium coniungens mentes Deo; sed intelligitur 
<lb/>quod ipse immediate eam beatificat et iustificat, sicut et creat. 
<lb/>Ad tertium dicendum, quod aenigma importat obscuritatem quamdam cognitionis, 
<lb/>eo quod aenigma est, secundum donatum, quaestio verborum obscuritate 
<lb/>involuta. Obscuritas autem triplex potest accidere alicui intellectui. Prima ex 
<lb/>hoc quod ex nihilo est, quia in hoc deficit a claritate intellectus increati; et 
<lb/>secundum hoc omnis intellectus creatus aenigmaticus est. Secunda ex hoc quod 
<lb/>intellectus intelligit inquirendo, et per continuum et tempus; et talis obscuritas 
<lb/>accidit intellectui humano in comparatione ad intellectum angelicum qui 
<lb/>deiformis est; intellectus vero humanus est ratiocinativus, et acceptivus cognitionis 
<lb/>a sensibilibus secundum conditionem suae naturae; et secundum utrumque 
<lb/>modum etiam in primo statu homo in aenigmate vidisset. Tertia vero obscuritas 
<lb/>intellectum consequitur humanum ex peccato, consecuta ex corruptione 
<lb/>carnis aggravantis animam, Sap. 9, et sic in aenigmate nunc homo videt, tunc 
<lb/>autem non vidisset. 
<lb/>Ad quartum dicendum, quod non facit afflictionem vel poenam carentia cuiusque 
<lb/>desiderati, sed eius tantum quod debet haberi, et est tempus habendi; et 
<lb/>ideo Adam in primo statu etsi Deum non videret, quod summe desiderabat, non 
<lb/>tamen inde affligebatur, quia nondum erat tempus ad illud perveniendi; alias 
<lb/>sequeretur quod omne quod intendit venire ad aliquem finem, quem nondum 
<lb/>consequitur, poenam haberet. 
<pb n="vol. 4, p. 116"/>
<lb/>Ad quintum dicendum, quod aliquem actum potest aliquid impedire dupliciter. 
<lb/>Uno modo per modum contrarium, sicut calor violentus impedit aquam ne 
<lb/>infrigidetur; et per hunc modum culpa et poena impediunt visionem Dei; et tale 
<lb/>impedimentum homo in primo statu non habebat. Alio modo per modum simplicis 
<lb/>negationis, sicut rusticus impeditur ab actu geometricandi ex hoc quod 
<lb/>habitum geometriae non habet; et ita etiam Adam ab actu visionis Dei impediebatur, 
<lb/>quia nondum intellectus erat ad hunc actum per habitum gloriae 
<lb/>sublevatus. 
<lb/>ARTICULUS 2 
<lb/><hi rend="bold">Utrum Adam habuit perfectam cognitionem rerum a creatione sua</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod Adam non habuit a creatione rerum perfectam cognitionem.
<lb/>Quia, secundum Anselmum, qualis fuit Adam in primo 
<lb/>statu, tales etiam filios generasset. Sed supra habitum est, quod pueri non fuissent 
<lb/>nati perfecti in scientia secundum unam opinionem, cui Magister magis 
<lb/>assentire visus est dist. 20. Ergo nec Adam in scientia perfectus fuisset. 
<lb/>2. Praeterea, Augustinus dicit, quod Adam ideo positus 
<lb/>est ad operandum in paradiso ut naturas rerum experiretur. Sed experimentum 
<lb/>est principium cognitionis accipiendae a sensibilibus, et per inventionem. 
<lb/>Ergo videtur quod non statim in principio perfectam rerum cognitionem 
<lb/>habuisset. 
<lb/>3. Praeterea, secundum Philosophum in 3 de Anima, intellectus nihil 
<lb/>est in actu eorum quae sunt, antequam intelligat. Sed non potest intelligere sine 
<lb/>phantasmate, ut ibidem dicitur, sicut nec visus videre sine colore. Cum igitur 
<lb/>nihil sit eorum quae sunt, nisi secundum quod perficitur actu habens speciem 
<lb/>alicuius rei in natura existentis, videtur quod cognitionem a sensibilibus accepisset 
<lb/>mediante sensu et imaginatione; et sic non statim fuisset perfectus 
<lb/>in scientia. 
<lb/>4. Praeterea, secundum Philosophum, et sicut etiam Magister supra dixit, 
<lb/>1 distinctione, anima infusa est corpori, ut in ipso perficiatur scientia et virtutibus; 
<lb/>et ad hoc sunt dati sensus et membra. Sed hoc frustra esset, si per operationem 
<lb/>sensus, intellectus perfectionem non acquireret. Cum igitur nihil sit frustra 
<lb/>in naturae operibus, et praecipue in compositione humani corporis, videtur 
<lb/>quod homo a sensibilibus cognitionem rerum accepisset, sicut et nunc, et non 
<lb/>statim perfectam scientiam habuisset. 
<pb n="vol. 4, p. 118"/>
<lb/>5. Praeterea, ille qui est in scientia perfectus, non est necesse ut alio illuminante 
<lb/>perficiatur. Sed Adam in primo statu etiam per Angelos fuisset illuminatus: 
<lb/>alias periisset naturalis ordo creaturarum, secundum quem natura angelica 
<lb/>inter divinam et humanam ponitur, ab una accipiens et in aliam refundens, ut in 
<lb/>4 cap. Cael. Hier. dicitur. Ergo non fuisset in scientia perfectus. 
<lb/>SED CONTRA, nomina imponuntur rebus ex proprietatibus earum sumpta; quia 
<lb/>unaquaeque res nominatur ab eo quod in ipsa est nobilius. Sed Adam animalibus 
<lb/>nomina imposuit, ut Gen. 2 dicitur. Ergo in principio suae creationis animalium 
<lb/>naturas cognovit, et per consequens aliarum rerum. 
<lb/>Praeterea, quanto aliquid est nobilius, tanto minus decet esse defectum in eo. 
<lb/>Sed in corpore Adae nulla fuit imperfectio in statu innocentiae. Ergo multo 
<lb/>minus fuit imperfectio in intellectu eius. 
<lb/><hi rend="bold">Solutio</hi>
<lb/>Respondeo dicendum, quod illam scientiam necesse est homini in primo statu 
<lb/>attribuere sine qua imperfectus fuisset, et nihil amplius. Tunc autem alicuius scientia 
<lb/>imperfecta dicitur, quando non novit aliquid eorum quae ad ipsum pertinent; et 
<lb/>ideo nulla notitia eorum quae ad hominem pertinebant, in primo statu homini 
<lb/>defuisset. Pertinebat autem ad ipsum dispositio sui ipsius in actibus propriis; et 
<lb/>ideo dicitur cognitionem perfectam habuisse eorum quae ab ipso agenda vel vitanda 
<lb/>erant. Similiter etiam ad ipsum pertinebant aliae creaturae, inquantum propter 
<lb/>ipsum factae erant, ut vel ab ipsis emolumentum acciperet, vel eis praeesset, et eas 
<lb/>gubernaret; et ideo tantum de unaquaque re cognoscebat, quantum ad usum hominis 
<lb/>pertinebat. Nec oportet plus cognitionis sibi adscribere in primo statu. 
<lb/>Hanc autem cognitionem aliter Adam habuit, et aliter ad eam eius posteri pervenissent: 
<lb/>quia natura a perfectis exordium sumit, ut Boetius dicit, 
<lb/>et «Dei perfecta sunt opera», ut Deut. 32, 4, dicitur. Ideo Adam, tamquam 
<lb/>principium totius humani generis, omnem perfectionem quae naturae 
<lb/>humanae competit, in suo primordio accepit, sicut secundum corpus, ita et 
<lb/>secundum animam, ut esset potens ad propagandum alios corporaliter, et 
<lb/>instruendum intellectum. Filii autem eius, quia cum originali iustitia nascebantur, 
<lb/>quae sine prudentia esse non potest, sicut nec aliqua virtus, ut in 6 Ethic. 
<lb/>Philosophus dicit; ideo oportuit quod statim nati habitum habuissent 
<lb/>cognitionis illius, per quam cognoscere possent quid agere et quid vitare deberent; 
<lb/>quamvis forte usus rationis impediretur secundum unam opinionem, propter 
<lb/>organorum indispositionem. Sed habitus cognitionis aliarum rerum non est 
<lb/>necesse quod in sua nativitate habuissent, sed per inventionem et doctrinam, ut 
<lb/>tantum simul cum perfectione corporis et perfectio cognitionis compleretur; 
<lb/>unde Philosophus in 6 Ethic. Dicit, quod prudentia et habitus ad 
<lb/>cognitionem rerum a nobis agendarum pertinentes, sunt nobis magis naturales 
<lb/>quam scientia aliarum rerum. 
<pb n="vol. 4, p. 120"/>
<lb/>Quidam vero dicunt, quod etiam habitus cognitionis omnium rerum mox nati 
<lb/>accepissent; sed hoc non videtur necessarium neque quantum ad integritatem 
<lb/>naturae, neque quantum ad originalem iustitiam. 
<lb/>AD OBIECTA 
<lb/>Ad primum ergo dicendum, quod, ut supra dictum est, non oportuit ut filii Adae 
<lb/>sibi similarentur nisi in his quae ad speciem humanam pertinebant vel ex conditione 
<lb/>naturae, vel ex Dei beneficio. Hoc autem quod Adam in primordio suae 
<lb/>conditionis habitum omnium rerum accepit, non conveniebat sibi inquantum 
<lb/>homo, sed inquantum homo humani generis principium; unde non oportet quod 
<lb/>aliis convenisset. 
<lb/>Ad secundum dicendum, quod aliquis experitur aliquid dupliciter. Vel ut ex sensibilibus, 
<lb/>quorum experientia habitum cognitionis acquirit; sicut in nobis fit, 
<lb/>qui ex multis experimentis unum universale colligimus, quod est principium 
<lb/>artis vel scientiae; et sic Adam experimento non indigebat. Alio modo ut illud 
<lb/>quod quis per habitum cognitionis tenet, etiam in rebus videat; hoc enim scienti 
<lb/>delectabile est; et sic Adam experimenta de naturis sumpsisset. 
<lb/>Ad tertium dicendum, quod intellectus noster, ut supra dictum est, indiget phantasmate, 
<lb/>quod est obiectum eius, in duobus; scilicet in accipiendo scientiam 
<lb/>secundum motum qui est a rebus ad animam, et in circumponendo illud quod 
<lb/>apud se tenet, phantasmatibus, sicut quibusdam exemplis, secundum motum qui 
<lb/>est ab anima ad res. Dico ergo, quod intellectus Adae in primo statu non indigebat 
<lb/>phantasmate quantum ad primum modum, sed quantum ad secundum, 
<lb/>nec oportebat quod illud phantasma esset a sensu acceptum; alias non potuisset 
<lb/>intelligere nisi rem quam prius vidisset. Contingit autem per operationem 
<lb/>interiorum virtutum formari in imagine aliquod phantasma quod nunquam per 
<lb/>sensum est acceptum. 
<lb/>Ad quartum dicendum, quod non propter hoc operationes sensuum in Adam 
<lb/>frustra fuissent, si per eas cognitionem rerum ad se pertinentium non accepisset; 
<lb/>quia per operationem sensus expertus fuisset exterius quod intellectus interius 
<lb/>tenebat per habitum cognitionis innatae. Et praeterea hoc sibi supra conditionem 
<lb/>naturae suae collatum fuerat ut scientiam non a sensibilibus acciperet; 
<lb/>et ideo oportebat ut ea quae ad naturae perfectionem secundum sui conditionem 
<lb/>conveniunt, ei non subtraherentur; sicut homini resurgenti membra apta 
<lb/>ad comestionem non subtrahuntur, quamvis cibis ulterius non utatur. 
<lb/>Ad quintum dicendum, quod Adam non hoc modo fuit in scientia perfectus quod 
<lb/>omnia sciret; et ideo in his quae nesciebat, per Angelos illuminatus fuisset, 
<lb/>sicut et inferiores Angeli a superioribus purgantur a nescientia, ut, in 6 Cael. 
<lb/>Hier., Dionysius dicit. 
<pb n="vol. 4, p. 122"/>
<lb/>ARTICULUS 3 
<lb/><hi rend="bold">Utrum homo in primo statu decipi potuerit</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod homo in primo statu decipi potuerit. Quia, sicut Apostolus 
<lb/>dicit, 1 Tim. 4, mulier seducta est. Adam vero quamvis non fuerit seductus in 
<lb/>hoc in quo mulier, tamen in aliquo seductus est, ut veniale crederet quod mortiferum 
<lb/>erat, ut in praecedenti dist. dictum est. Ergo in statu innocentiae decipi 
<lb/>potuit. 
<lb/>2. Praeterea, Magister, supra, dist. 21, dixit, quod mulier ideo serpentem non 
<lb/>horruit, quia quem a Deo creatum scivit, ab eo etiam loquendi usum accepisse 
<lb/>credidit. Hoc autem falsum erat, quia loqui non est nisi intelligentis proprie. 
<lb/>Videtur igitur quod decipi potuerit. 
<lb/>3. Praeterea, constat quod Adam in primo statu secreta cordis alterius hominis 
<lb/>scire non potuisset, cum nec Angeli hoc sciant, sed solus Deus. Potuit autem 
<lb/>contingere ut aliquis diceret se illud cogitare quod non cogitabat, nec Adam 
<lb/>eum mentiri credidisset, cum hoc certitudinaliter non cognovisset. Ergo videtur 
<lb/>quod deceptus fuisset. 
<lb/>4. Praeterea, sensus quandoque nuntiant aliquid aliter quam sit, sicut quod a 
<lb/>remotiori videtur, minus videtur. Sed de sensibilibus cognitionem per sensus 
<lb/>habuisset. Ergo videtur quod ibi quodammodo decipi potuerit, cum decipi nihil 
<lb/>aliud sit quam falsum verum aestimare. 
<lb/>SED CONTRA, Augustinus dicit, quod falsa pro veris approbare, 
<lb/>non est natura hominis instituti, sed poena damnati. Cum igitur homo in 
<lb/>primo statu omni poena caruisset, videtur quod decipi non potuerit. 
<lb/>Praeterea, deceptio sine ignorantia non est. Ignorantia autem, ut Hugo de 
<lb/>Sancto Victore dicit, est et culpa et poena. Hoc autem in 
<lb/>primo statu esse non potuit. Ergo nec aliqua deceptio. 
<lb/><hi rend="bold">Solutio</hi>
<lb/>Respondeo dicendum, quod, sicut supra dictum est, perfectio totius hominis 
<lb/>pendebat ex superiori parte mentis, qua homo Deo per rectitudinem iustitiae 
<lb/>inhaerebat: et ideo illa permanente Deo coniuncta, sicut nec defectus in corpore 
<lb/>aliquis, ut passio et mors, ita nec deceptio in anima esse potuit; unde, sicut 
<lb/>supra dictum est, Adam quodammodo potuit mori, scilicet si prius peccaret; 
<lb/>erat tamen quodammodo immortalis, quia in actum potentia moriendi non exisset, 
<lb/>nisi prius peccasset: ita etiam homo in statu innocentiae consideratus poterat 
<lb/>quidem decipi si prius peccasset, non tamen ante peccatum. 
<pb n="vol. 4, p. 124"/>
<lb/>AD OBIECTA 
<lb/>Ad primum ergo dicendum, quod, sicut supra dictum est, elatio quaedam mentem 
<lb/>mulieris invasit post verba serpentis, per quam verum credidit quod serpens 
<lb/>suadebat; et ideo seductio illa secuta est elationem, quae fuit peccatum 
<lb/>primum; et similiter est de viro, ut dictum est. 
<lb/>Ad secundum dicendum, quod mulier credidit serpentem usum loquendi divinitus 
<lb/>accepisse, non quidem per conditionem naturae, sed per ministerium spiritualis 
<lb/>creaturae; nec contulit utrum hoc fieret virtute boni vel mali Angeli, aut 
<lb/>utrum fieret Deo permittente, vel Deo iubente. 
<lb/>Ad tertium dicendum, quod sicut divina providentia corpus hominis servasset 
<lb/>illaesum ab omnibus exterioribus laesuris, ita etiam servasset intellectum hominis 
<lb/>indeceptum in omnibus quae suam cognitionem impediebant, ut statim intelligeret, 
<lb/>si quis falsum pro vero sibi diceret. 
<lb/>Ad quartum dicendum, quod quamvis a sensibus fuisset ei aliquid alio modo 
<lb/>repraesentatum quam rei naturam haberet, non tamen in eo fuisset illa deceptio, 
<lb/>nec quantum ad sensum, qui hoc modo recipiebat secundum proportionem 
<lb/>suam ad sensibile, nec quantum ad intellectum, cuius iudicio subiacebat illa 
<lb/>discretio, quae inter sensum et rem erat, ut scilicet sciret quare aliter res videretur 
<lb/>quam esset. 
<lb/><hi rend="bold">EXPOSITIO TEXTUS</hi>
<lb/>«Sed non esset laudabile homini, si ideo bene vivere posset quia nemo male 
<lb/>vivere suaderet». Videtur hoc esse falsum: quia tunc, si nec Angelus nec homo 
<lb/>peccasset, actus hominis laudabilis non fuisset, cum tunc nullus esset ad malum 
<lb/>persuasor. Et dicendum, quod hoc non est intelligendum ita quod laus humani 
<lb/>actus dependeat a suasione mali, sed a potentia resistendi suadenti; quae 
<lb/>potentia manifestari potuit, si tentatus fuisset et vicisset. Unde signanter dicit: 
<lb/>«Si ideo bene vivere posset, quia nemo male vivere suaderet»; ut quasi causa 
<lb/>bene vivendi ostendatur hoc quod nullus ad malum persuadet.
<lb/>«Et est gloriosius non consentire quam tentari non posse». Videtur hoc esse falsum: 
<lb/>quia cum Deus et Angelus tentari non possint, aliquid esset in homine gloriosius 
<lb/>quam in Deo. Et dicendum, quod hoc intelligendum est supposita conditione 
<lb/>humanae naturae, per quam potest homo peccare et non peccare. Vel 
<lb/>exponatur ut primum.
<lb/>«Hanc autem scientiam homo peccando non perdidit». Videtur falsum; quia 
<lb/>nunc non habemus cognitionem omnium rerum, sicut Adam habuit. - Et dicendum, 
<lb/>quod etiam ista scientia aliquo modo per peccatum diminuta est, sed non 
<lb/>adeo quod per hoc homo a via salutis impediatur; et ideo in salutari doctrina 
<lb/>de huiusmodi instruendus non erat.
<pb n="vol. 4, p. 126"/>
<lb/>«Sed non habuit praescientiam eorum quae futura erant». Videtur falsum; quia 
<lb/>cum nos quorumdam futurorum praescientiam habeamus, cognitio eius fuisset 
<lb/>imperfectior quam nostra. - Sed dicendum, quod nos non cognoscimus futura 
<lb/>nisi prout quodammodo sunt praesentia in suis causis, quae sunt determinatae 
<lb/>ad tales effectus, vel de necessitate, vel in maiori parte; et sic etiam Adam in 
<lb/>primo statu futurorum cognitionem habuit multo plenius quam nos; non tamen 
<lb/>eorum quae causas determinatas non habent, sicut ea quae ex libero arbitrio 
<lb/>dependent, ut casus suus. 
<pb n="vol. 4, p. 142"/>
<lb/><hi rend="bold">IN SECUNDUM SENTENTIARUM, DISTINCTIO 24</hi>
<lb/><hi rend="bold">DIVISIO PRIMAE PARTIS TEXTUS</hi>
<lb/>Postquam determinavit de scientia quam homo in primo statu habuit, hic incipit 
<lb/>determinare de potentia naturali, per quam peccatum vitare poterat; et dividitur 
<lb/>in duas partes: in prima parte ostendit quod homo habuit naturalem potentiam, 
<lb/>per quam poterat peccatum vitare; in secunda ostendit quae fuerit illa 
<lb/>potentia, ibi: hic considerandum est quod fuerit illud adiutorium homini 
<lb/>datum in creatione quo poterat manere si vellet. Circa quod movet duas dubitationes; 
<lb/>prima ibi: sed quomodo rectam et bonam voluntatem habuit homo, si 
<lb/>per eam nec mereri vitam valuit, nec in ea stare voluit? secunda ibi: «Ad hoc 
<lb/>autem quod dicimus... solet opponi sic».
<lb/>«Hic considerandum est quod fuerit illud adiutorium homini datum». Hic 
<lb/>ostendit quae fuerit illa potentia naturalis, et dicit quod liberum arbitrium; et 
<lb/>dividitur in partes duas: in prima ostendit quid sit liberum arbitrium; in secunda 
<lb/>ostendit quasdam liberi arbitrii conditiones, 25 dist., ibi: «Iam ad propositum 
<lb/>redeamus». Prima dividitur in duas: in prima determinat quid est liberum 
<lb/>arbitrium; in secunda notificat quasdam vires animae, ut ostendat in quibus 
<lb/>liberum arbitrium contineatur, ibi: «Est enim sensualitas quaedam vis animae 
<lb/>inferior, ex qua est motus qui intenditur in corporis sensus atque appetitus 
<lb/>rerum ad corpus pertinentium». Circa primum duo facit: primo ostendit quod 
<lb/>illa potentia qua peccato resistere potuit, est liberum arbitrium; secundo definit 
<lb/>ipsum, ibi: «Liberum vero arbitrium est facultas rationis et voluntatis, qua 
<lb/>bonum eligitur gratia assistente, vel malum eadem desistente». 
<lb/>«Est enim sensualitas» etc. Hic notificat quasdam potentias animae. Et circa 
<lb/>hoc duo facit: primo notificat eas; secundo ostendit qualiter in eis potest esse 
<lb/>peccatum, ibi: «Illud quoque praetermittendum non est» etc. 
<pb n="vol. 4, p. 144"/>
<lb/><hi rend="bold">QUAESTIO 1</hi>
<lb/>Et prima pars cum praecedentibus est praesentis lectionis; circa quam duo 
<lb/>quaeruntur. Primo de libero arbitrio. Secundo de virtutibus libero arbitrio 
<lb/>annexis.
<lb/>Circa primum quatuor quaeruntur: 1. Utrum liberum arbitrium sit potentia vel 
<lb/>habitus; 2. Si est potentia, utrum sit una; 3. Si est una, utrum sit distincta a 
<lb/>ratione et voluntate; 4. Utrum homo in primo statu per liberum arbitrium peccato 
<lb/>resistere potuit. 
<lb/>ARTICULUS 1 
<lb/><hi rend="bold">Utrum liberum arbitrium sit habitus</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod liberum arbitrium sit habitus. Primo per hoc quod dicit 
<lb/>Bernardus, quod liberum arbitrium est habitus animi 
<lb/>liber sui; et ita videtur esse habitus et non potentia. 
<lb/>2. Praeterea, potentia non efficitur facilis ad actum nisi ex habitu. Sed liberum 
<lb/>arbitrium dicitur in littera esse facultas voluntatis et rationis. Cum igitur facultas 
<lb/>habilitatem quamdam nominet, videtur quod liberum arbitrium sit habitus. 
<lb/>3. Praeterea, sicut infra dicitur, philosophi definiunt liberum arbitrium liberum 
<lb/>de voluntate iudicium. Iudicium autem non nominat potentiam, sed magis habitum. 
<lb/>Ergo videtur quod non sit potentia. 
<lb/>4. Praeterea, Augustinus dicit, quod homo male utens libero arbitrio 
<lb/>et se perdidit et ipsum. Sed per peccatum nulla potentia naturalis tollitur. 
<lb/>Ergo liberum arbitrium non est potentia, sed habitus. 
<lb/>5. Praeterea, nulla potentia recipit magis et minus. Sed liberum arbitrium 
<lb/>intenditur et remittitur; unde et supra, distinct. 7, dictum est, quod boni Angeli 
<lb/>liberum arbitrium habent tam post confirmationem quam ante. Ergo liberum 
<lb/>arbitrium non est potentia, sed habitus. 
<lb/>SED CONTRA, omnis potentia determinatur per habitum ad aliquid unum vel simpliciter, 
<lb/>sicut per habitum scientiae ad unum, vel ad minus ut magis inhaereat, 
<lb/>sicut opinio. Sed per liberum arbitrium homo aequaliter se habet ad utrumlibet. 
<lb/>Ergo liberum arbitrium non est habitus. 
<lb/>Praeterea, habitus non potest esse subiectum alterius habitus. Sed liberum 
<lb/>arbitrium est subiectum gratiae quae ad ipsum comparatur sicut sessor ad 
<lb/>equum, sicut Augustinus dicit. Ergo liberum arbitrium 
<lb/>non est habitus. 
<pb n="vol. 4, p. 146"/>
<lb/><hi rend="bold">Solutio</hi>
<lb/>Respondeo dicendum, quod circa hoc quidam dicunt, liberum arbitrium secundum 
<lb/>quod in usum loquentium venit, nomen habitus esse, quamvis eodem nomine 
<lb/>et potentia et actus significetur, sicut patet in nomine intellectus quod et 
<lb/>potentiam et habitum et actum significare potest. Hunc autem habitum quem 
<lb/>nomen liberi arbitrii designat, non dicunt esse aliquam qualitatem potentiae 
<lb/>supervenientem, sed ipsam habilitatem potentiae ad actum, vel facilitatem 
<lb/>quam habet una potentia ex adiutorio alterius: propter quod secundum eos 
<lb/>facultas voluntatis et rationis dicitur. Sed haec opinio non recte utitur nomine 
<lb/>habitus, quia habitus secundum proprietatem sui nominis significat qualitatem 
<lb/>quamdam quae est principium actus, informantem et perficientem potentiam; 
<lb/>unde oportet, si proprie accipiatur, quod sit superveniens potentiae, sicut perfectio 
<lb/>perfectibili. Praeterea, si consideretur ratio et voluntas, non potest esse 
<lb/>nisi tripliciter: aut quod utrumque secundum se consideretur; et 
<lb/>sic constat quod utrumque est potentia, et ita quodcumque eorum ponatur, liberum 
<lb/>arbitrium erit potentia: vel quod consideretur unum in respectu alterius; et 
<lb/>nec sic potest dici quod unum sit habitus alterius, quia potentia non est habitus 
<lb/>potentiae, vel relatio unius ad alterum, nec hoc nomen habitus habere potest. 
<lb/>Unde non videtur rationabiliter dictum, quod liberum arbitrium sit habitus.
<lb/>Et ideo quidam dicunt, quod liberum arbitrium nominat potentiam non absolutam, 
<lb/>sed habitualem, idest prout est per habitum quemdam perfecta, non quidem 
<lb/>acquisitum vel infusum, sed naturalem, per quem habitum facilis est in 
<lb/>suum actum, intantum ut dominium sui actus habere dicatur. Istud etiam non 
<lb/>videtur conveniens: quia quod voluntas habeat dominium sui actus, ex ipsa 
<lb/>natura potentiae habet prout est imperans, et a nullo imperata; unde hanc facilitatem 
<lb/>ex se habet, et non ex aliquo alio habitu. Et praeterea unusquisque 
<lb/>habitus se habet ad actum ut quo non simpliciter efficitur actus, sed bene efficitur. 
<lb/>Liberum autem arbitrium ad electionis actum se habet ut quo talis actus 
<lb/>efficitur quandoque bene, quandoque quidem male et indifferenter; unde non 
<lb/>videtur habitum aliquem designare, si habitus proprie accipiatur; sed illam 
<lb/>potentiam cuius proprie actus est eligere; quia liberum arbitrium est quo eligitur 
<lb/>bonum vel malum, ut Augustinus dicit. 
<lb/>AD OBIECTA 
<lb/>Ad primum ergo dicendum, quod Bernardus large utitur nomine habitus pro 
<lb/>habitudine quadam: ex hoc enim liberum arbitrium in homine dicitur, quod hoc 
<lb/>modo se habet eius animus ut sui actus liberam potestatem habeat. 
<lb/>Ad secundum dicendum, quod facultas secundum communem usum loquendi 
<lb/>significat potestatem qua aliquid habetur ad nutum, unde et possessiones facultates 
<lb/>dicuntur, quia in dominio sunt possidentis; et ideo liberum arbitrium 
<lb/>facultas dicitur non quasi habitus quidam, sed quia actum suum in libera potestate 
<lb/>habet; unde et liberum nominatur. 
<pb n="vol. 4, p. 148"/>
<lb/>Ad tertium dicendum, quod iudicium proprie loquendo non nominat potentiam, 
<lb/>nec habitum, sed actum. Non autem invenitur unus habitus per quem omne iudicium 
<lb/>elicitur, cum secundum diversos habitus in diversis iudicium procedat; nisi 
<lb/>forte dicamus habitum illum primorum principiorum quorum cognitio naturaliter 
<lb/>est insita nobis secundum quod in omnibus iudiciis dirigimur; quem nullus 
<lb/>liberum arbitrium diceret: quia non est proprium et proximum directivum in 
<lb/>electionis actum. Potest autem ad unam potentiam reduci omne iudicium electionis; 
<lb/>et ideo congruentius hoc nomine actus datur intelligi potentia quam habitus. 
<lb/>Ad quartum dicendum, quod homo dicitur liberum arbitrium amisisse, non quidem 
<lb/>essentialiter, sed quia quamdam libertatem amisit quae quidem est a peccato 
<lb/>et a miseria, ut infra dicitur. 
<lb/>Ad quintum dicendum, quod omnis potentia in suo actu vigoratur aut debilitatur 
<lb/>per habitum supervenientem, vel impedimentum adveniens; unde liberum arbitrium 
<lb/>non dicitur liberum quia ipsa potentia in se intendatur et remittatur, sed quia vel 
<lb/>impeditur per corruptionem peccati, vel expeditur per habitum gratiae et gloriae. 
<lb/>ARTICULUS 2 
<lb/><hi rend="bold">Utrum liberum arbitrium dicat plures potentias vel unam</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod liberum arbitrium non nominet unam potentiam, sed plures. 
<lb/>Augustinus enim dicit: «Cum de libero arbitrio loquimur, non de quadam 
<lb/>parte animae dicimus, sed de tota anima». Totalitas autem animae in pluralitate 
<lb/>potentiarum consistit. Ergo liberum arbitrium plures potentias colligit. 
<lb/>2. Praeterea, ratio et voluntas sunt diversae potentiae. Sed liberum arbitrium 
<lb/>est facultas voluntatis et rationis, ut in littera dicitur. Ergo in se plures potentias 
<lb/>colligit. 
<lb/>3. Praeterea, potentiae distinguuntur per actus ut in 2 de Anima 
<lb/>Philosophus dicit. Sed liberum arbitrium se extendit ad actus plurium potentiarum; 
<lb/>quia, sicut Damascenus dicit, liberum arbitrium 
<lb/>inquirit, disponit, et sic de aliis. Ergo videtur quod plures potentias colligat. 
<lb/>4. Praeterea, electio nihil aliud est quam duobus propositis alterum alteri 
<lb/>praeoptare. Sed hoc cuilibet potentiae competit, cum quaelibet potentia conveniens 
<lb/>appetat, et nocivum refutet. Ergo cuiuslibet potentiae est eligere. Sed eligere 
<lb/>assignatur proprie actus liberi arbitrii in littera. Ergo videtur quod liberum 
<lb/>arbitrium non sit determinata potentia. 
<lb/>5. Praeterea, virtus et vitium non nisi in libero arbitrio esse potest. Invenitur 
<lb/>autem in omnibus virtutibus animae, quod in concupiscibili est temperantia, et 
<lb/>in irascibili est fortitudo, et vitia opposita. Ergo videtur quod liberum arbitrium 
<lb/>determinatam potentiam non nominet, sed plures. 
<pb n="vol. 4, p. 150"/>
<lb/>SED CONTRA, actus determinatus est determinatae potentiae. Sed eligere est quidam 
<lb/>determinatus actus, qui libero arbitrio assignatur. Ergo liberum arbitrium 
<lb/>est determinata potentia. 
<lb/>Praeterea, nihil quod est unum simpliciter in natura, constat ex pluribus, nisi 
<lb/>illa vel alterum eorum a sui natura transmutetur. Si ergo liberum arbitrium ex 
<lb/>pluribus potentiis conficiatur, vel non erit aliquid unum, vel hoc erit unum cum 
<lb/>corruptione quarumdam potentiarum animae: quorum utrumque est inconveniens. 
<lb/>Ergo liberum arbitrium non colligit diversas potentias. 
<lb/><hi rend="bold">Solutio</hi>
<lb/>Respondeo dicendum, quod quidam posuerunt liberum arbitrium non esse 
<lb/>determinatam potentiam, sed colligere omnes vires rationalis animae, sicut 
<lb/>totum universale suas partes. Hoc autem non videtur conveniens, tum quia 
<lb/>oporteret quod multiplicatis potentiis liberum arbitrium multiplicaretur secundum 
<lb/>esse (multi enim homines sunt multa animalia, et non unum) tum quia 
<lb/>oporteret quod ratio liberi arbitrii in singulis potentiis salvaretur; quod non 
<lb/>potest esse, quia actus qui libero arbitrio assignatur, non est cuiuslibet potentiae 
<lb/>sed alicuius determinatae.
<lb/>Et ideo alii dicunt, quod liberum arbitrium colligit plures potentias, sicut totum 
<lb/>integrale partes suas. Nec hoc iterum conveniens videtur: quia potentiae non 
<lb/>possunt esse partes integrales alicuius unius si accipiatur unum simpliciter; 
<lb/>nisi forte dicatur unum quod est aggregatione vel ordine unum. Liberum autem 
<lb/>arbitrium non debet sic esse unum, sed simpliciter, cum sibi unus actus 
<lb/>attribuatur.
<lb/>Quidam autem dicunt, quod liberum arbitrium colligit plures potentias, scilicet 
<lb/>voluntatem et rationem, sicut habitus utriusque, propter quod facultas voluntatis 
<lb/>et rationis dicitur. Sed etiam hoc improprie dicitur: quia si nomen habitus 
<lb/>proprie sumatur, non potest esse immediate unus habitus duarum potentiarum, 
<lb/>quia unus habitus ad unum actum ordinatur, qui est unius potentiae.
<lb/>Et ideo aliter est dicendum, quod aliquid dicitur colligere plura dupliciter: uno 
<lb/>modo essentialiter, sicut totum colligit partes suas; alio modo virtualiter, sicut 
<lb/>quando virtus plurium rerum in uno participatur. Secundum hoc ergo dico, 
<lb/>quod liberum arbitrium non colligit plures potentias essentialiter, sed virtualiter, 
<lb/>quasi una potentia determinata. Sic enim est in potentiis animae, quod cum 
<lb/>omnes ab essentia animae oriantur, quasi proprietates ab essentialibus rei, est 
<lb/>tamen quidam ordo huiusmodi originis, ut scilicet origo unius potentiae originem 
<lb/>alterius praesupponat, qua mediante quodammodo ab essentia animae 
<lb/>procedat: quod ex actibus considerari potest. Actus enim unius potentiae necessario 
<lb/>actum alterius praesupponit: sicut actus appetitivae actum apprehensivae: 
<lb/>et inde est quod sicut virtus essentiae animae in potentia relinquitur, ita 
<pb n="vol. 4, p. 152"/>
<lb/>etiam virtus unius potentiae praecedentis relinquitur in subsequenti; et inde est 
<lb/>quod aliqua potentia virtutes plurium potentiarum in se colligit, et sic est in 
<lb/>libero arbitrio, quod ex actu eius patet. Eligere enim, quod actus eius ponitur, 
<lb/>importat discretionem et desiderium; unde eligere est alterum alteri praeoptare. 
<lb/>Haec autem duo sine virtute voluntatis et rationis perfici non possunt. Unde 
<lb/>patet quod liberum arbitrium virtutem voluntatis et rationis colligit, propter 
<lb/>quod facultas utriusque dicitur. 
<lb/>AD OBIECTA 
<lb/>Ad primum ergo dicendum, quod contingit aliquam potentiam esse determinatam 
<lb/>in se, quae tamen universale imperium super omnes actus habet, sicut patet 
<lb/>in voluntate; unde liberum arbitrium propter hoc dicitur non pars animae, sed 
<lb/>tota anima, non quia non sit determinata potentia, sed quia non se extendit per 
<lb/>imperium ad determinatos actus, sed ad omnes actus hominis qui libero arbitrio 
<lb/>subiacent. 
<lb/>Ad secundum dicendum, quod liberum arbitrium dicitur facultas voluntatis 
<lb/>et rationis non quia utramque essentialiter comprehendat, sed virtualiter, ut 
<lb/>dictum est. 
<lb/>Ad tertium dicendum, quod actus aliquis attribuitur alicui potentiae dupliciter. 
<lb/>Vel quia elicit ipsum sicut proprium, sicut visus videre et intellectus intelligere, 
<lb/>et sic libero arbitrio assignatur actus ille qui est eligere. Alio modo quia imperat 
<lb/>ipsum; et hoc modo actus omnium virium obedientium rationi possunt 
<lb/>voluntati attribui quae est motor omnium virium: et ita etiam actus diversarum 
<lb/>virium libero arbitrio attribuuntur. 
<lb/>Ad quartum dicendum, quod eligere non pertinet ad omnes vires, sed ad aliquam 
<lb/>determinate, quamvis unaquaeque vis in suum conveniens tendat et contrarium 
<lb/>refugiat: hoc enim non fit ipsa vi eligente, sed vel propter ordinem 
<lb/>naturalem potentiae ad obiectum (sicut lapis naturaliter descendit et non per 
<lb/>electionem), vel per electionem liberi arbitrii: quia, sicut dicit Augustinus, 
<lb/>intelligentia non solum sibi intelligit, sed toti animae, et 
<lb/>similiter voluntas non soli sibi vult; et sic de aliis. 
<lb/>Ad quintum dicendum, quod virtus et vitium dicuntur esse in aliquo dupliciter. 
<lb/>Vel sicut in causa; et hoc modo sunt in libero arbitrio et voluntate vel quantum 
<lb/>ad habitus, sicut in acquisitis habitibus, vel saltem quantum ad actus, quantum 
<lb/>ad infusos. Alio modo ut in subiecto: et hoc modo contingit in diversis potentiis 
<lb/>animae virtutes et vitia esse, ut supra dictum est. 
<pb n="vol. 4, p. 154"/>
<lb/>ARTICULUS 3
<lb/><hi rend="bold">Utrum liberum arbitrium sit potentia</hi>
<lb/><hi rend="bold">distincta a voluntate et ratione</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod liberum arbitrium sit potentia distincta a voluntate et ratione. 
<lb/>Actus enim cuiuslibet potentiae denominatur ab ipsa potentia, sicut velle a 
<lb/>voluntate, et intelligere ab intellectu. Sed eligere neque a voluntate neque a 
<lb/>ratione denominatur. Ergo cum sit actus liberi arbitrii, videtur quod liberum 
<lb/>arbitrium sit potentia ab utraque discreta. 
<lb/>2. Praeterea, liberum arbitrium importat iudicium et libertatem. Sed utrumque 
<lb/>istorum simul nec voluntati convenit, cuius non est iudicare, nec rationi, quae 
<lb/>violentia argumenti cogitur. Ergo liberum arbitrium est potentia ab utraque 
<lb/>discreta. 
<lb/>3. Praeterea, ut Philosophus dicit in 3 Ethic., voluntas est finis; electio 
<lb/>autem non est finis, sed eorum quae sunt ad finem. Ergo cum eligere sit liberi 
<lb/>arbitrii, liberum arbitrium erit alia potentia a voluntate. 
<lb/>4. Praeterea, ut Philosophus dicit, in operativis finis se habet 
<lb/>per modum principii in speculativis. Sed non ad eamdem virtutem pertinent 
<lb/>principia et conclusiones in speculativis: quia intellectus principiorum est, et 
<lb/>scientia conclusionum. Ergo nec in operativis ad eamdem virtutem pertinet 
<lb/>finis et id quod est ad finem; et ita voluntas, cuius obiectum est finis, et liberum 
<lb/>arbitrium quod est electivum eius quod est ad finem, non sunt una potentia. 
<lb/>5. Praeterea, potentia quae habet iudicium de actibus aliarum, est discreta ab 
<lb/>eis, sicut sensus communis a sensibus particularibus. Sed liberum arbitrium 
<lb/>habet iudicium de actibus omnium potentiarum, quod etiam ipsum nomen sonat, 
<lb/>a iudicando impositum, et etiam super actum ipsius voluntatis, cum philosophi 
<lb/>liberum arbitrium definiant esse liberum de voluntate iudicium. Ergo videtur 
<lb/>quod liberum arbitrium sit potentia discreta a voluntate, et ab aliis viribus. 
<lb/>SED CONTRA, per virtutes affectivas et apprehensivas sufficienter dividuntur 
<lb/>vires intellectivae partis. Sed voluntas et ratio comprehendunt sufficienter 
<lb/>apprehensionem intellectivam, et affectionem. Ergo liberum arbitrium non est 
<lb/>aliud ab utroque. 
<lb/>Praeterea, Commentator dicit super 11 Metaph., quod substantiae 
<lb/>separatae dividuntur in voluntatem et intellectum solummodo. Constat autem 
<lb/>quod in substantiis separatis est liberum arbitrium, sicut in Deo et in Angelis. 
<lb/>Ergo liberum arbitrium non est potentia separata a voluntate et ratione vel 
<lb/>intellectu. 
<pb n="vol. 4, p. 156"/>
<lb/><hi rend="bold">Solutio</hi>
<lb/>Respondeo dicendum, quod quidam dicunt liberum arbitrium esse potentiam 
<lb/>distinctam a voluntate et ratione. Ad hoc autem ponendum diversi diversis viis 
<lb/>moventur.
<lb/>Quidam enim ponunt liberum arbitrium esse unam potentiam habentem iudicium 
<lb/>super actus omnium potentiarum: propter quod liberum arbitrium nominatur, 
<lb/>quod iudicium importat. Sed hoc non videtur: quia iudicare de actibus 
<lb/>omnium potentiarum non potest convenire alicui potentiae quae sit aliud quam 
<lb/>voluntas vel ratio; praecipue cum Anselmus dicat, quod 
<lb/>voluntas est motor omnium virium: oportet enim ut ea quae est liberrima, super 
<lb/>alias dominium et imperium habeat.
<lb/>Alii vero alia via ad hoc moventur magis idonea, scilicet ex diversitate actuum. 
<lb/>Vident enim eligere, quod est actus liberi arbitrii, esse aliud quam velle simpliciter, 
<lb/>et aliud quam ratiocinari; et ideo inducunt hunc actum in quamdam 
<lb/>potentiam a voluntate et ratione distinctam, quam liberum arbitrium nominant, 
<lb/>quod ponunt quodammodo medium inter voluntatem et rationem, et quodammodo 
<lb/>posterius utraque: secundum enim ordinem naturae et dignitatis oportet 
<lb/>quod utramque sequatur, scilicet voluntatem et rationem, cum liberum arbitrium 
<lb/>sit ab essentia animae procedens, praesupposita ratione et voluntate; 
<lb/>quod etiam ipse actus ostendit, quia eligere non est nisi prius apprehenso fine 
<lb/>per rationem, et desiderato per voluntatem. Deficit etiam a dignitate voluntatis, 
<lb/>cuius obiectum est principale bonum, scilicet finis; liberi autem arbitrii obiectum 
<lb/>est secundarium bonum, quod est eligibile ad finem; sed quantum ad participationem 
<lb/>proprietatis utriusque, naturam medii habet, ut ex ratione habeat 
<lb/>iudicium, et ex voluntate desiderium, secundum quod virtutes praecedentium 
<lb/>potentiarum in sequentibus relinquuntur, ut dictum est. Sed istud videtur extraneum, 
<lb/>etsi probabiliter dicatur: quia philosophi qui potentias animae subtiliter 
<lb/>scrutati sunt, nullam potentiam in intellectiva parte praeter voluntatem et rationem, 
<lb/>sive intellectum posuerunt: et ideo non videtur quod liberum arbitrium sit 
<lb/>alia potentia a voluntate et ratione; quod etiam ex suo actu patet. 
<lb/>Dicit enim Philosophus, quod electio vel est intellectus appetitivus, 
<lb/>vel appetitus intellectivus: et hoc magis videntur sua verba sonare, quod electio 
<lb/>sit actus appetitus voluntatis, secundum tamen quod manet in ea virtus rationis 
<lb/>et intellectus: quod sic patet. Quandocumque enim est aliquis actus alicuius 
<lb/>potentiae secundum quod manet in ea virtus alterius, semper ille actus illi 
<lb/>potentiae attribuitur qua mediante producitur. Verbi gratia, intellectus principiorum 
<lb/>est; ratio autem proprie, ut Isaac dicit, est faciens currere causam in 
<lb/>causatum; unde proprie actus rationis est deducere principium in conclusionem. 
<lb/>Hoc ergo quod est conclusiones elicere, est actus rationis, secundum quod 
<lb/>manet in ea virtus intellectus; unde magis proprie attribuitur rationi quam 
<lb/>intellectui. Ita etiam electionem praecedit consilium, ut in 3 Ethic. Dicitur, sicut 
<pb n="vol. 4, p. 158"/>
<lb/>disputatio conclusionem; est enim electio praeconsiliati appetitus: et ita eligere 
<lb/>erit principaliter actus voluntatis, non tamen absolute, sed secundum quod 
<lb/>manet in ea virtus intellectus, vel rationis consiliantis; unde sic consideratam 
<lb/>voluntatem nominat liberum arbitrium, et non absolute. 
<lb/>AD OBIECTA 
<lb/>Ad primum ergo dicendum, quod actus qui est absolute actus potentiae, denominatur 
<lb/>ab ipsa potentia: actus vero qui est unius secundum ordinem ad aliam, 
<lb/>non denominatur ab aliqua earum; sicut scire neque a ratione neque ab intellectu 
<lb/>nominatur; ita etiam eligere neque a voluntate neque a ratione. 
<lb/>Ad secundum dicendum, quod quamvis iudicium non pertineat ad voluntatem 
<lb/>absolute, iudicium tamen electionis, quae tenet locum conclusionis, ad voluntatem 
<lb/>pertinet, secundum quod in ea virtus rationis manet. 
<lb/>Ad tertium dicendum, quod unaquaeque potentia definitur ex eo quod est per se 
<lb/>obiectum eius, et formaliter. Cum autem obiectum voluntatis sit bonum, propter 
<lb/>hoc a fine principaliter describitur, quia habet per se rationem boni. Id autem 
<lb/>quod est ad finem, non est bonum inquantum huiusmodi absolute, sed ex ordine 
<lb/>ad finem; sed tamen secundum hoc quod participat rationem boni, est obiectum 
<lb/>voluntatis, secundum scilicet quod in voluntate est vis rationis ordinantis. 
<lb/>Ad quartum dicendum, quod quamvis principia et conclusiones pertineant ad 
<lb/>diversos habitus animae, non tamen pertinent ad diversas potentias. Vel melius 
<lb/>dicendum, quod si etiam ratio et intellectus diversae potentiae ponantur, non 
<lb/>tamen propter hoc sequitur quod voluntas et liberum arbitrium sint diversae 
<lb/>potentiae: nihil enim dividitur essentialiter per id quod est accidentale sibi, sed 
<lb/>per id quod est essentiale. Conferre autem et ordinare virtuti apprehensivae per 
<lb/>se convenit, appetitivae autem non nisi per accidens, secundum quod est in ea 
<lb/>vis apprehensivae: et ideo virtus apprehensiva convenienter dividitur in virtutem 
<lb/>quae absolute accipit verum, sicut est intellectus, et quae est cum collatione, 
<lb/>sicut est ratio; sed appetitiva non debet dividi in eam quae accipit bonum 
<lb/>absolute, et in eam quae accipit bonum in ordine ad aliud, quia ille ordo non 
<lb/>est a voluntate, sed a ratione; unde voluntas est magis ordinati vel collati, 
<lb/>quam conferens seu ordinans. 
<lb/>Ad quintum dicendum, quod non oportet quod iudicium actus cuiuslibet potentiae 
<lb/>pertineat ad aliam potentiam, quia sic abiretur in infinitum; sed est devenire 
<lb/>ad summas potentias, quae super suos actus reflectuntur, sicut est voluntas et 
<lb/>ratio; et ideo non oportet quod sit alia potentia iudicans de actu voluntatis et 
<lb/>rationis. Iudicium autem liberi arbitrii intelligitur iudicium electionis; unde 
<lb/>quod dicitur liberum de voluntate iudicium, ly «de» non denotat causam materialem, 
<lb/>quasi voluntas sit id de quo est iudicium, sed originem libertatis; quia 
<lb/>quod electio sit libera, hoc est ex natura voluntatis. 
<pb n="vol. 4, p. 160"/>
<lb/>ARTICULUS 4 
<lb/><hi rend="bold">Utrum Adam potuerit vitare peccatum</hi>
<lb/><hi rend="bold">per liberum arbitrium in primo statu</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod Adam in primo statu per liberum arbitrium non poterat peccatum 
<lb/>vitare. Quia, sicut dicit Augustinus in lib. De vera innocentia, natura 
<lb/>humana etsi in illa integritate in qua condita est, permaneret, nullo tamen 
<lb/>modo seipsam sine Creatore adiuvante servaret. Sed sua conservatio erat ut 
<lb/>sine peccato maneret. Ergo videtur quod per liberum arbitrium peccatum vitare 
<lb/>non poterat. 
<lb/>2. Praeterea, liberum arbitrium, ut in littera dicitur, est quo malum eligitur gratia 
<lb/>desistente. Sed Adam in primo statu gratiam non habuit; alias proficere 
<lb/>potuisset ad meritum vitae. Ergo videtur quod oportebat illum malum eligere. 
<lb/>3. Praeterea, vincenti debetur corona. Sed resistere tentationi, est tentationem 
<lb/>vincere. Si ergo per liberum arbitrium potuisset tentationi resistere, videtur 
<lb/>quod per liberum arbitrium coronam mereri potuisset; quod falsum est, et in littera 
<lb/>negatur. 
<lb/>4. Praeterea, vitare peccatum est quoddam laudabile. Sed opus laudabile proficit 
<lb/>ad meritum vitae, quia opus laudabile est actus virtutis. Si ergo peccatum 
<lb/>vitare potuit per se, etiam potuit ad meritum vitae proficere; quod in littera 
<lb/>negatur. 
<lb/>SED CONTRA, nulli imputandum est, si facit illud quod vitare non potest. Sed 
<lb/>homini imputatum est ad poenam, quod peccato non restitit. Ergo peccatum 
<lb/>vitare potuit. 
<lb/>Praeterea, in rebus naturalibus simul datur rei generatae forma specifica, et 
<lb/>virtus sese conservandi in esse specifico. Sed opera Dei sunt perfectiora quam 
<lb/>opera naturae. Cum ergo homini rectitudinem voluntatis dederit, videtur quod 
<lb/>dedit ei potentiam conservandi se in illa rectitudine. Sed hoc non potuit nisi 
<lb/>peccatum vitando. Ergo videtur quod per liberum arbitrium peccatum vitare 
<lb/>potuit. 
<lb/><hi rend="bold">Solutio</hi>
<lb/>Respondeo dicendum, quod hoc quod aliquis non possit vitare peccatum, potest 
<lb/>intelligi dupliciter. Uno modo ita quod ad peccatum per violentiam impellatur: 
<lb/>et hoc omnino libertati arbitrii repugnat, quae coactionem non patitur. Alio 
<lb/>modo quia liberum arbitrium ad malum inclinatur vel per habitum aliquem, vel 
<lb/>per passionem, cui liberum arbitrium succumbit. Neutro autem modo potest 
<pb n="vol. 4, p. 162"/>
<lb/>dici de primo homine, quod peccato resistere non posset; quia et verum liberum 
<lb/>arbitrium habebat, et integrum; unde nec passiones inerant quae ad malum 
<lb/>impellerent, nec habitus perversus naturam corrumpens; quae omnia ex peccato 
<lb/>consecuta sunt; et ideo non solum habuit quod peccato resistere posset, sed 
<lb/>quod etiam illud facile potuerit; quod etiam peccatum eius aggravavit, ut supra 
<lb/>dictum est. 
<lb/>AD OBIECTA 
<lb/>Ad primum ergo dicendum, quod Deus operatur in voluntate et natura, sicut 
<lb/>prima causa in causis secundis: et ideo sine ipso adiuvante nec lapis in esse 
<lb/>conservaretur, nec deorsum tenderet; similiter etiam nec humana natura sine eo 
<lb/>vel consistere potest, vel rectum motum voluntatis habere. Non tamen propter 
<lb/>hoc sequitur quod aliquo dono naturalibus superaddito, quod scilicet in sui 
<lb/>conditione acceperit, indigeret, ut peccatum vitaret. 
<lb/>Ad secundum dicendum, quod hic est duplex opinio. Quidam enim dicunt, quod 
<lb/>homo in gratia creatus est; et isti dicunt, quod est duplex profectus: unus ad 
<lb/>meritum, et hunc habere poterat per id quod iam acceperat; et alius ad confirmationem 
<lb/>beatitudinis, et hunc per id quod tunc acceperat, habere non poterat. 
<lb/>Sed supposito etiam, secundum aliam opinionem, quod gratiam gratum facientem 
<lb/>non habuerit, adhuc non sequitur quod non potuerit peccatum vitare: cum 
<lb/>enim dicitur, quod liberum arbitrium eligit malum gratia desistente, non intelligitur 
<lb/>obligatio liberi arbitrii sine gratia considerati ad malum; sed ostenditur 
<lb/>quod liberum arbitrium per se sine gratia potest in malum, non autem sine gratia 
<lb/>potest in bonum meritorium. 
<lb/>Ad tertium dicendum, quod non cuilibet victoriae debetur corona vitae aeternae, 
<lb/>sed ei quae est gratia gratum faciente informata; frequenter enim etiam 
<lb/>peccatores alicui tentationi resistunt, per quod tamen vitam aeternam non 
<lb/>merentur. 
<lb/>Ad quartum dicendum, quod non omnis actus laudabilis est virtute informatus: 
<lb/>quia et actus qui sunt ad virtutem, vel sicut causantes acquisitam, vel sicut 
<lb/>disponentes ad infusam, sunt laudabiles: nec etiam actus quacumque virtute 
<lb/>informatus, est meritorius, sed ille tantum quem informat virtus gratiae gratum 
<lb/>facienti, et caritati coniunctae. 
<pb n="vol. 4, p. 164"/>
<lb/><hi rend="bold">QUAESTIO 2</hi>
<lb/>Deinde quaeritur de virtutibus libero arbitrio annexis; et quaeruntur quatuor: 
<lb/>1. De sensualitate, quid sit; 2. De superiori et inferiori parte rationis; 
<lb/>3. De synderesi; 4. De conscientia. 
<lb/>ARTICULUS 1 
<lb/><hi rend="bold">Utrum notificatio sensualitatis posita in littera sit conveniens</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod inconvenienter notificetur in littera sensualitas. Differt enim 
<lb/>sensualitas a ratione, ut in littera dicitur. Sed inferior portio rationis est quaedam 
<lb/>vis ex qua procedit appetitus rerum ad corpus pertinentium: quia temporalibus 
<lb/>administrandis intendit, ut in littera dicitur. Ergo inconvenienter per haec 
<lb/>sensualitas describitur. 
<lb/>2. Praeterea, ut in littera dicitur, quidquid commune cum bestiis habemus, hoc 
<lb/>ad sensualitatem pertinet. Sed vires sensitivae apprehensivae nobis pecoribusque 
<lb/>communes sunt. Ergo ad sensualitatem pertinent. Sed ex apprehensivis 
<lb/>non procedit appetitus et motus. Ergo inconvenienter per haec sensualitas 
<lb/>describitur. 
<lb/>3. Praeterea, secundum Philosophum in 2 Elenc., eadem est ratio rei et 
<lb/>unius rei. Sed sensualitas non est una vis animae: quia si colligit apprehensivas 
<lb/>et appetitivas, constat quod plures sunt: similiter etiam si colligit appetitivas 
<lb/>tantum, quia appetitus sensibilis, qui nobis et pecoribus communis est, in duo 
<lb/>dividitur, scilicet in desiderium et in animum, ut in 3 de Anima dicitur, 
<lb/>sive irascibilem et concupiscibilem, quod idem est. Ergo videtur quod inconvenienter 
<lb/>dicat sensualitatem esse vim animae quamdam. 
<lb/>4. Praeterea, unius virtutis est unus actus. Sed ipsi sensualitati duos actus attribuit, 
<lb/>idest appetitum et motum. Ergo inconvenienter eam describit sicut unam 
<lb/>quamdam vim. 
<lb/>5. Praeterea, si sensualitas est una vis, non potest esse nisi quod sit appetitus 
<lb/>sensibilis. Sed appetitus non est ex appetitu. Ergo videtur quod inconvenienter 
<lb/>dicat sensualitatem esse ex qua est appetitus rerum ad corpus pertinentium. 
<pb n="vol. 4, p. 166"/>
<lb/><hi rend="bold">Solutio</hi>
<lb/>Respondeo dicendum, quod differt sensualitas et sensibilitas; sensibilitas enim 
<lb/>omnes vires sensitivae partis comprehendit, tam apprehensivas de foris, quam 
<lb/>apprehensivas de intus, quam etiam appetitivas; sensualitas autem magis proprie 
<lb/>illam tantum partem nominat per quam movetur animal in aliquod appetendum 
<lb/>vel fugiendum. Sicut autem est in intelligibilibus, quod illud quod est 
<lb/>apprehensum, non movet voluntatem nisi apprehendatur sub ratione boni vel 
<lb/>mali, propter quod intellectus speculativus nihil dicit de imitando, vel fugiendo, 
<lb/>ut in 3 de Anima dicitur; ita etiam est in parte sensitiva, quod 
<lb/>apprehensio sensibilis non causat motum aliquem, nisi apprehendatur sub 
<lb/>ratione convenientis vel inconvenientis: et ideo dicitur in 2 de Anima, 
<lb/>quod ad ea quae sunt in imaginatione hoc modo nos habemus ac si essemus 
<lb/>considerantes aliqua terribilia in picturis, quae passionem non excitarent vel 
<lb/>timoris vel alicuius huiusmodi. Vis autem apprehendens huiusmodi rationes 
<lb/>convenientis et non convenientis, videtur virtus aestimativa, per quam agnus 
<lb/>fugit lupum et sequitur matrem; quae hoc modo se habet ad appetitum partis 
<lb/>sensibilis, sicut se habet intellectus practicus ad appetitum voluntatis; unde, 
<lb/>proprie loquendo, sensualitas incipit ex confinio aestimativae et appetitivae 
<lb/>consequentis, ut hoc modo se habeat sensualitas ad partem sensitivam, sicut se 
<lb/>habet voluntas et liberum arbitrium ad partem intellectivam. Hoc autem conveniens 
<lb/>quod sensualitatem movet, aut ratio suae convenientiae, aut est 
<lb/>apprehensa a sensu, sicut sunt delectabilia secundum singulos sensus, quae 
<lb/>animalia persequuntur: aut est non apprehensa a sensu; sicut inimicitiam lupi 
<lb/>neque videndo neque audiendo ovis percipit, sed aestimando tantum: et ideo 
<lb/>motus sensualitatis in duo tendit: in ea scilicet quae secundum exteriores sensus 
<lb/>delectabilia sunt; et hoc est quod dicitur, quod ex sensualitate est motus qui 
<lb/>intenditur in corporis sensus: aut ad ea quae nociva vel convenientia corpori 
<lb/>secundum solam aestimationem cognoscuntur; et sic ex sensualitate dicitur 
<lb/>esse appetitus rerum ad corpus pertinentium. 
<lb/>AD OBIECTA 
<lb/>Ad primum ergo dicendum, quod ex ratione inferiori est etiam motus et appetitus 
<lb/>eorum quae ad corpus pertinent; non tamen sicut ex proximo principio, sed 
<lb/>sicut ex remoto, inquantum vires sensibiles per imperium movet, quae sunt aliqualiter 
<lb/>obedientes rationi, ut in 1 Ethic. dicitur. Vel dicendum, 
<lb/>quod ratio huiusmodi motum causat, non concernendo intentiones particulares 
<lb/>et materiae concretas, sicut sensualitas; sed magis universales, et a materiae 
<lb/>appendiciis separatas. 
<lb/>Ad secundum dicendum, quod ad sensualitatem aliquid pertinet dupliciter: 
<lb/>vel sicut existens de essentia eius; et sic videtur tantum appetitivam partem 
<lb/>continere: vel sicut praeambulum ad ipsum, sicut et ratio ad liberum 
<lb/>arbitrium pertinet, ut dictum est: et hoc modo etiam vires apprehensivae sensitivae 
<pb n="vol. 4, p. 168"/>
<lb/>pertinent ad sensualitatem, licet secundum quemdam ordinem: quia aestimativa 
<lb/>proprie se habet ad eam sicut ratio practica ad liberum arbitrium, quae 
<lb/>etiam est movens; imaginatio autem simplex et vires praecedentes se habent 
<lb/>magis remote, sicut ratio speculativa ad voluntatem. 
<lb/>Ad tertium dicendum, quod sensualitas non nominat simpliciter unam potentiam, 
<lb/>sed unam secundum genus, scilicet appetitivam sensitivam, quae in irascibilem 
<lb/>et concupiscibilem dividitur. Sed tamen sciendum, quod ratione differunt 
<lb/>sensualitas, et irascibilis et concupiscibilis. Cum enim, ut Dionysius dicit, 
<lb/>natura inferior sui supremo, attingat infimum superioris naturae, 
<lb/>natura sensitiva in aliquo sui quodammodo rationi coniungitur; unde et 
<lb/>quaedam pars sensitiva, scilicet cognitiva, alio nomine ratio dicitur, propter 
<lb/>confinium eius ad rationem. Sic ergo dico, quod irascibilis et concupiscibilis 
<lb/>nominant appetitum sensitivum, secundum quod completus est, et per diversa 
<lb/>distinctus, et versus rationem tendens; unde et in homine irascibilis et concupiscibilis 
<lb/>rationi obtemperant. Sensualitas autem nominat sensitivum appetitum, 
<lb/>secundum quod est incompletus et indeterminatus, et magis depressus; et ideo 
<lb/>dicitur, quod in ea non potest esse virtus, et quod est perpetuae corruptionis; et 
<lb/>ex ipsa sua indeterminatione quamdam unitatem habet, ut quaedam vis dicatur. 
<lb/>Ad quartum dicendum, quod si per motum intelligatur motus progressivus exterior, 
<lb/>non inconvenienter motus et appetitus sensualitati attribuuntur, etiamsi sit 
<lb/>una potentia, quia sunt actus non aeque primi, sed ordinem ad invicem habentes: 
<lb/>appetitus enim interior motum exteriorem causat et sic unus mediante altero 
<lb/>a sensualitate procedit. Si autem per motum intelligatur motus interior appetitus, 
<lb/>tunc distinguuntur isti duo actus secundum diversa obiecta, quae tamen 
<lb/>potentiam non diversificant secundum genus: et hoc quonam modo sit, prius 
<lb/>dictum est. 
<lb/>Ad quintum dicendum, quod appetitus est nomen potentiae et nomen actus: 
<lb/>unde non est inconveniens quod ex appetitu potentiae procedat appetitus actus. 
<lb/>ARTICULUS 2 
<lb/><hi rend="bold">Utrum ratio superior et inferior sit una potentia</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod ratio superior et inferior non sit una potentia, sed diversae. In 
<lb/>partibus enim animae non accipitur superius et inferius animae secundum 
<lb/>situm sed secundum dignitatem. Sed inter partes animae intellectivae est invenire 
<lb/>unam partem alia digniorem: quia intellectus agens est nobilior possibili 
<lb/>ut in 3 de Anima dicitur, quae diversae potentiae sunt, ut supra 
<lb/>dictum est. Ergo videtur quod id quod est superius in ratione et id quod est inferius 
<lb/>sint diversae potentiae. 
<pb n="vol. 4, p. 170"/>
<lb/>2. Praeterea, aeternum et necessarium idem esse videtur, ut contingens et temporale. 
<lb/>Sed Philosophus dicit, quod scientificum animae circa 
<lb/>necessaria est, ratiocinativum autem circa contingentia operata a nobis. Ergo 
<lb/>videtur quod scientificum sit illud idem quod ratio superior, quae aeterna conspicit; 
<lb/>et ratiocinativum idem quod ratio inferior, quae temporalibus inhaeret, 
<lb/>ut in littera dicitur. Sed ratiocinativum et scientificum, ut ibidem dicitur, sunt 
<lb/>diversae potentiae. Ergo videtur quod etiam ratio superior et inferior. 
<lb/>3. Praeterea, in superiori parte animae est imago deitatis, ut in 1 libro dictum 
<lb/>est. Sed superior pars animae est superior pars rationis. Ergo in superiori 
<lb/>ratione est imago. Sed imago colligit tres potentias, memoriam intelligentiam et 
<lb/>voluntatem. Ergo ratio superior et inferior non dicunt unam quamdam potentiam, 
<lb/>sed plures. 
<lb/>4. Praeterea, regulans et regulatum et imperans et imperatum non possunt esse 
<lb/>idem, sicut nec agens et patiens. Sed ratio superior se habet ad inferiorem sicut 
<lb/>regulans ad regulatum. Ergo non possunt esse una potentia. 
<lb/>5. Praeterea, potentiae distinguuntur per actus. Sed officium actum nominat, ut 
<lb/>Tullius dicit. Ergo videtur, cum ratio superior et inferior per diversa officia 
<lb/>geminentur, quod sint diversae potentiae. 
<lb/>SED CONTRA, diversitas potentiarum constituit diversitatem rei. Sed in littera 
<lb/>dicitur, quod cum de superiori et inferiori ratione loquimur, de una quadam re 
<lb/>dicimus. Ergo videtur quod non sint diversae potentiae. 
<lb/>Praeterea, potentia per diversos habitus non diversificatur. Sed ratio superior 
<lb/>dicitur, prout dono sapientiae perficitur: inferior, prout dono scientiae, ut in littera 
<lb/>dicitur. Ergo videtur quod superior et inferior ratio non sint diversae 
<lb/>potentiae. 
<lb/><hi rend="bold">Solutio</hi>
<lb/>Respondeo dicendum, quod ratio hic accipitur quae hoc modo se habet ad 
<lb/>voluntatem et liberum arbitrium, sicut se habet apprehensio sensitiva ad sensualitatem: 
<lb/>sicut enim dictum est, nullus appetitus movetur in suum obiectum 
<lb/>nisi fiat apprehensio alicuius sub ratione boni vel mali, convenientis vel nocivi. 
<lb/>Hanc autem rationem convenientis et boni aliter homo percipit, aliter brutum: 
<lb/>brutum enim non conferendo, sed quodam naturali instinctu sibi conveniens vel 
<lb/>nocivum, cognoscit; homo autem per investigationem quamdam et collationem 
<lb/>huiusmodi rationes considerat; et ideo vis illa per quam in huiusmodi rationum 
<lb/>cognitionem venit consequenter ratio dicitur, quae investigativa est, et deductiva 
<lb/>unius in alterum.
<pb n="vol. 4, p. 172"/>
<lb/>Quia vero tota ratio potentiarum ex obiectis sumitur, quorum speciebus informantur, 
<lb/>inde est quod oportet in ratione quemdam gradum constituere secundum 
<lb/>ordinem eorum quibus intendit. In rebus autem quas ratio considerat, talis 
<lb/>invenitur distinctio et ordo, ut quaedam aeterna et necessaria, a temporalibus 
<lb/>discreta, eis proponantur; unde et ratio ex hoc quemdam gradum consequitur 
<lb/>quod his vel aliis intendit. Sed quia ita est in ordine rerum quod superius 
<lb/>est directivum inferioris et causa, inde est quod per aeterna in his quae temporalia 
<lb/>sunt diriguntur, sicut id quod uno modo se habet, est mensura eius quod 
<lb/>multiforme est, ut ex 10 MetaPhys. accipitur. 
<lb/>Et secundum hoc patet quod ratio aeternis dupliciter inhaerere potest: vel considerando 
<lb/>ipsa in se, vel considerando ipsa secundum quod sunt regula temporalium 
<lb/>per nos disponendorum et agendorum: et prima consideratio non exit 
<lb/>limites speculativae rationis; secunda autem ad genus practicae rationis pertinet. 
<lb/>Unde patet quod ratio superior partim est speculativa et partim practica, et 
<lb/>ideo in littera dicitur, quod supernis conspiciendis, inquantum est speculativa, 
<lb/>et inquantum est practica, supernis consulendis intendit. Unde ex hoc patet 
<lb/>quod ratio superior, prout contra inferiorem dividitur, non distat ab ea sicut 
<lb/>speculativum et practicum, quasi ad diversa obiecta respiciant, de quibus fiat 
<lb/>ratiocinatio; sed magis distinguuntur secundum media, unde ratiocinatio sumitur; 
<lb/>ratio enim inferior consiliatur ad electionem tendens ex rationibus rerum 
<lb/>temporalium, ut quod aliquid est superfluum vel diminutum, utile vel honestum, 
<lb/>et sic de aliis conditionibus quas moralis philosophus pertractat; superior vero 
<lb/>consilium sumit ex rationibus aeternis et divinis, ut quia est contra praeceptum 
<lb/>Dei, vel eius offensionem parit, vel aliquid huiusmodi. Diversitas autem mediorum, 
<lb/>ex quibus ad idem genus conclusionis proceditur, non potest facere diversam 
<lb/>potentiam, sed quandoque diversum habitum; et ideo ratio superior et inferior 
<lb/>non distinguuntur sicut diversae potentiae, sed magis secundum habitum, 
<lb/>vel quem iam actu habet, vel ad quem naturaliter ordinatur: ratio enim superior 
<lb/>perficitur sapientia, sed inferior scientia. 
<lb/>AD OBIECTA 
<lb/>Ad primum ergo dicendum, quod ratio superior et inferior non differunt sicut 
<lb/>agens et possibile, quod sic patet. Quia ut in littera dicitur, ratio superior et 
<lb/>inferior habent actus respectu diversorum. Agens autem et possibile semper 
<lb/>concurrunt ad idem obiectum vel medium: quia impossibile est nos in intellectivam 
<lb/>operationem progredi sine operatione possibilis et agentis: oportet enim ut 
<lb/>species phantasmatum, quae sunt obiecta intellectus nostri, efficiantur in actu 
<lb/>intelligibiles, quod ad agentem pertinet; et intellectui coniungantur in eo receptae, 
<lb/>quod pertinet ad possibilem. Unde ex diversitate possibilis et agentis non 
<lb/>sequitur diversitas superioris et inferioris rationis; sed ex diversitate medii vel 
<lb/>obiecti. 
<pb n="vol. 4, p. 174"/>
<lb/>Ad secundum dicendum, quod scientificum et ratiocinativum non omnino distinguuntur 
<lb/>sicut ratio superior et inferior: quia scientificum nullo modo ad praxim 
<lb/>pertinet, sicut pertinet ratio superior, ut dictum est, inquantum scilicet aeterna 
<lb/>consulit, et praeter hoc scientificum ad quaedam se extendit quorum non est 
<lb/>ratio superior, prout hic accipitur, scilicet ad res creatas necessarias: quia 
<lb/>Philosophus scientificum animae non tantum sapientia quae divinorum est proprie, 
<lb/>sed scientia et intellectu, quae creatorum sunt, in 6 Ethic. perfici 
<lb/>docet. Cognitio autem rerum temporalium sive quantum ad ea quae ad nos 
<lb/>agenda pertinent sive quantum ad ea quae in his necessariis demonstrationibus 
<lb/>considerantur, ad rationem inferiorem pertinet, quae scientia perficitur, quam 
<lb/>Augustinus extendit tam ad speculativam quam ad practicam considerationem 
<lb/>rerum temporalium; unde distinctio superioris et inferioris rationis non 
<lb/>est idem cum distinctione scientifici et ratiocinativi, quamvis scientificum 
<lb/>secundum aliquid sui, cum ratione superiori conveniat, et ratio inferior cum 
<lb/>ratiocinativo. 
<lb/>Ad tertium dicendum, quod ratio superior non est omnino idem cum illa parte 
<lb/>mentis in qua consistit imago, sed includit eam et excedit; quod sic patet. 
<lb/>Imago enim potissime distinguitur secundum hoc quod mens tendit in obiectum 
<lb/>quod Deus est, ut in 1 libro dictum est; unde potentiae imaginis prout ad imaginem 
<lb/>pertinent respiciunt aeterna solummodo ut obiectum, ratio autem superior 
<lb/>considerat ea dupliciter, scilicet ut obiectum, inquantum conspicit ea, et ut 
<lb/>medium inquantum ipsa consulit: nihilominus tamen etsi imago plures potentias 
<lb/>essentialiter colligat, non oportet quod ratio superior in pluribus potentiis 
<lb/>consistat: quia imago comprehendit et cognitivam et affectivam, sed ratio comprehendit 
<lb/>imaginem secundum cognitivam tantum et excedit, ut dictum est: et 
<lb/>ideo ratio superior et mens in qua est imago se habent ut excedentia et excessa; 
<lb/>superior enim ratio est speculativa et practica, sed mens secundum quod in ea 
<lb/>est imago tantum, ad speculativam pertinet, quia obiectum imaginis non est aliquid 
<lb/>operabile a nobis: et sic ratio superior excedit mentem, et exceditur a 
<lb/>mente, inquantum mens comprehendit affectionem et cognitionem; cum ratio 
<lb/>cognitionem tantum importet. 
<lb/>Ad quartum dicendum, quod diversitas regulantis et regulati non demonstrat 
<lb/>diversam potentiam, sed diversum habitum: unus enim habitus est regulativus 
<lb/>alterius, sicut patet in scientiis speculativis quod omnes scientias sapientia, scilicet 
<lb/>metaphysica, dirigit. Ita etiam ratio superior inferiorem dirigere dicitur. 
<lb/>Ad quintum dicendum, quod non quaelibet diversitas actus ostendit diversitatem 
<lb/>potentiae; sed quandoque etiam ostendit tantum diversitatem habitus, sicut geometrizare, 
<lb/>et syllogizare; quandoque autem neutrum. Ista autem sic patent: quia 
<lb/>enim substantia uniuscuiusque potentiae est, secundum quod est nata operari 
<lb/>circa proprium obiectum, ut de sensu dicit Philosophus in 2 de Anima, 
<lb/>ideo actiones quae differunt secundum diversa obiecta, ostendunt diversitatem 
<lb/>potentiarum: ut tamen accipiatur differentia obiectorum secundum id quod ad 
<pb n="vol. 4, p. 176"/>
<lb/>propriam rationem obiecti pertinet: homo enim et lapis differunt genere, sed 
<lb/>conveniunt secundum quod sunt obiectum visus in colore: et ideo visio hominis 
<lb/>et lapidis pertinent ad unam potentiam; sed sentire sonum et colores pertinent 
<lb/>ad diversas potentias: quia sonus et color, secundum proprias rationes, quibus 
<lb/>ad invicem distinguuntur, sunt propria obiecta sensus. 
<lb/>Quandoque autem diversitas actuum causatur ex diversitate medii, vel principii, 
<lb/>ex quo pervenitur ad idem genus obiecti: et talis diversitas actuum ostendit 
<lb/>diversitatem habituum: diversae enim scientiae ex diversis principiis procedunt, 
<lb/>etiam si easdem conditiones demonstrent; sicut astrologus et naturalis 
<lb/>diversis mediis rotunditatem terrae ostendit, ut dicitur in 2 Phys.. 
<lb/>Similiter etiam virtutes morales distinguuntur ex diversis finibus, qui sunt in 
<lb/>operativis sicut principia in speculativis. 
<lb/>Quandoque vero diversitas actuum causatur ex eo quod est accidens actionis; 
<lb/>vel ex parte agentis, secundum quod est potentius vel infirmius in agendo, sicut 
<lb/>hebetudo vel subtilitas ingenii, quae differunt secundum velocitatem et tarditatem 
<lb/>addiscendi; vel ex parte medii, ut credere et opinari, quae differunt secundum 
<lb/>efficaciam et debilitatem medii; vel ex parte obiecti, sicut videre hominem 
<lb/>et lapidem; accidit enim colorato esse hominem aut lapidem: et talis diversitas 
<lb/>actionum neque potentiam diversam neque diversum habitum requirit: quia 
<lb/>illud quod est per accidens, non causat differentiam in specie. Officia autem 
<lb/>rationis superioris et inferioris non differunt penes diversam rationem obiecti, 
<lb/>cum utrumque operabilia consideret, sed penes diversam rationem medii: quia 
<lb/>ratio inferior procedit ex rationibus temporalibus; sed ratio superior ex rationibus 
<lb/>aeternis; et ita etiam haec diversa officia non oportet quod diversas potentias 
<lb/>demonstrent, sed diversos habitus, ut dictum est. 
<lb/>ARTICULUS 3 
<lb/><hi rend="bold">Utrum synderesis sit habitus, vel potentia</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod synderesis sit potentia, et non habitus. Ea enim quae veniunt in 
<lb/>eamdem divisionem, videntur esse unius rationis. Sed synderesis dividitur contra 
<lb/>alias animae potentias, scilicet contra rationalem, et concupiscibilem et irascibilem, 
<lb/>ut patet ex Glossa Hieronymi Ezech. 1. Ergo videtur quod sit potentia. 
<lb/>2. Praeterea, Hieronymus dicit Malach. 2, super illud: «Custodite spiritum 
<lb/>vestrum» etc.: «Spiritus dicitur, non pars animalis, quae non percipit ea quae 
<lb/>sunt Dei, sed rationalis». Hanc autem vocat synderesim. Sed rationalis pars 
<lb/>potentiam nominat. Ergo videtur quod sit potentia. 
<pb n="vol. 4, p. 178"/>
<lb/>3. Praeterea, habitus non inscribitur nisi potentiae. Sed Augustinus dicit, 
<lb/>quod universalia iuris praecepta scripta sunt in naturali 
<lb/>iudicatorio, quod est synderesis. Ergo cum universalium iuris praeceptorum sit 
<lb/>aliquis habitus, videtur quod synderesis, cui inscribuntur, sit potentia quaedam. 
<lb/>4. Praeterea, ex identitate actuum colligitur identitas potentiarum. Sed, ut ex 
<lb/>inducta auctoritate patet, ad synderesim pertinet iudicium. Cum ergo liberum 
<lb/>arbitrium a iudicando nominetur, videtur quod synderesis sit idem quod liberum 
<lb/>arbitrium. Sed liberum arbitrium est potentia. Ergo et synderesis. 
<lb/>5. Praeterea, habitus amittitur per oblivionem, vel alio modo. Sed synderesis 
<lb/>semper manet, quae etiam post mortem peccato remurmurat, cuius murmur 
<lb/>vermis dicitur. Ergo synderesis nominat potentiam, et non habitum. 
<lb/>SED CONTRA, potentia rationalis se habet ad opposita. Sed synderesis se habet 
<lb/>determinate ad unum, quia nunquam errat. Ergo videtur quod non sit potentia, 
<lb/>sed habitus. 
<lb/>Praeterea, opposita in idem genus reducuntur. Sed synderesi opponitur fomes: 
<lb/>sicut enim fomes semper ad malum instigat, ita et synderesis semper in bonum 
<lb/>tendit. Cum igitur fomes sit habitus quidam, ut in littera dicitur, videtur etiam 
<lb/>quod synderesis habitum nominet. 
<lb/><hi rend="bold">Solutio</hi>
<lb/>Respondeo dicendum, quod sicut est de motu rerum naturalium, quod omnis 
<lb/>motus ab immobili movente procedit, ut dicit Augustinus 8 super Genes. et 
<lb/>Philosophus probat in 7 Phys., et 8, et omne dissimiliter 
<lb/>se habens ab uno eodemque modo se habente; ita etiam oportet quod sit in processu 
<lb/>rationis; cum enim ratio varietatem quamdam habeat, et quodammodo 
<lb/>mobilis sit, secundum quod principia in conclusiones deducit, et in conferendo 
<lb/>frequenter decipiatur; oportet quod omnis ratio ab aliqua cognitione procedat, 
<lb/>quae uniformitatem et quietem quamdam habeat; quod non fit per discursum 
<lb/>investigationis, sed subito intellectui offertur: sicut enim ratio in speculativis 
<lb/>deducitur ab aliquibus principiis per se notis, quorum habitus intellectus dicitur; 
<lb/>ita etiam oportet quod ratio practica ab aliquibus principiis per se notis 
<lb/>deducatur, ut quod est malum non esse faciendum, praeceptis Dei obediendum 
<lb/>fore, et sic de aliis: et horum quidem habitus est synderesis. 
<lb/>Unde dico, quod synderesis a ratione practica distinguitur non quidem per substantiam 
<lb/>potentiae, sed per habitum, qui est quodammodo innatus menti 
<lb/>nostrae ex ipso lumine intellectus agentis, sicut et habitus principiorum speculativorum, 
<lb/>ut, omne totum est maius sua parte, et huiusmodi; licet ad determinationem 
<lb/>cognitionis eorum sensu et memoria indigeamus, ut in 2 Post. 
<lb/>dicitur. Et ideo statim cognitis terminis, cognoscuntur, ut in 1 Poster. dicitur. 
<lb/>Et ideo dico, quod synderesis vel habitum tantum nominat, vel potentiam saltem 
<lb/>subiectam habitui sic nobis innato. 
<pb n="vol. 4, p. 180"/>
<lb/>AD OBIECTA 
<lb/>Ad primum ergo dicendum, quod synderesis dividitur contra alias potentias, 
<lb/>non quasi diversa per substantiam potentiae sed per habitum quemdam; sicut si 
<lb/>intellectus principiorum contra speculativam rationem divideretur. 
<lb/>Ad secundum dicendum, quod rationalis pars non simpliciter vocatur synderesis, 
<lb/>sed secundum quod talem habitum concernit. 
<lb/>Ad tertium dicendum, quod universalia iuris non inscribuntur synderesi, quasi 
<lb/>habitus potentiae, sed magis quasi collecta in habitu inscribuntur ipsi habitui; 
<lb/>sicut principia geometricalia geometriae inscribuntur. 
<lb/>Ad quartum dicendum, quod iudicium non eodem modo libero arbitrio et synderesi 
<lb/>convenit: quia ad synderesim pertinet universale iudicium, secundum universalia 
<lb/>iuris principia: semper enim de conclusionibus per principia iudicatur; 
<lb/>unde et scientia resolutiva iudicandi ars dicitur: sed ad liberum arbitrium 
<lb/>pertinet iudicium particulare de hoc operabili, quod est iudicium electionis. 
<lb/>Unde synderesis non est idem quod liberum arbitrium. 
<lb/>Ad quintum dicendum, quod habitus naturalis nunquam amittitur, sicut patet de 
<lb/>habitu principiorum speculativorum, quem semper homo retinet; et simile est 
<lb/>etiam de synderesi. 
<lb/>ARTICULUS 4 
<lb/><hi rend="bold">Utrum conscientia sit actus</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod conscientia non sit actus. Origenes enim dicit, 
<lb/>quod conscientia est spiritus corrector et paedagogus animae, sibi sociatus, 
<lb/>quo separatur a malis et adhaeret bonis. Sed spiritus vel nominat potentiam, vel 
<lb/>etiam ipsam essentiam animae. Ergo videtur quod conscientia non sit actus. 
<lb/>2. Praeterea, conscientia, secundum quod a quibusdam describitur, est dictamen 
<lb/>rationis, quo iudicat, et ligat ad faciendum et non faciendum. Sed iudicium 
<lb/>de hoc faciendo vel non faciendo, ut dictum est, pertinet ad liberum arbitrium. 
<lb/>Ergo conscientia est liberum arbitrium. Sed liberum arbitrium non est actus. 
<lb/>Ergo nec conscientia. 
<lb/>3. Praeterea, in Glossa Ezech. 1, dicit Hieronymus postquam de synderesi locutus 
<lb/>est: «Hanc autem conscientiam interdum praecipitari videmus». Ergo videtur 
<lb/>quod conscientia sit idem quod synderesis. Sed synderesis non nominat 
<lb/>actum, sed potentiam vel habitum. Ergo videtur quod etiam conscientia. 
<lb/>4. Praeterea, conscientia est scientia quaedam. Sed scientia nominat habitum. 
<lb/>Ergo et conscientia. 
<pb n="vol. 4, p. 182"/>
<lb/>5. Praeterea, Damascenus dicit, quod conscientia est lex 
<lb/>intellectus nostri. Sed lex intellectus est ipsa lex naturalis, quae est habitus 
<lb/>principiorum iuris. Ergo videtur quod conscientia sit habitus, et non actus. 
<lb/>6. Praeterea, omnis actus vel generat habitum, vel saltem ex aliquo habitu est 
<lb/>productus. Si igitur conscientia est actus quidam, oportet quod multiplicatis 
<lb/>actibus generetur habitus, qui conscientia dicatur; vel quod saltem tales actus 
<lb/>ex habitu aliquo procedant, quod in idem redit. 
<lb/>SED CONTRA, conscientia peccatum aggravare dicitur. Sed aggravatio peccati 
<lb/>esse non potest nisi per hoc quod contradicitur actuali rationis considerationi. 
<lb/>Ergo videtur quod conscientia actualem rationis considerationem nominet. 
<lb/>Praeterea, ut dictum est, conscientia a quibusdam dictamen rationis dicitur. 
<lb/>Sed dictamen actum quemdam nominat, secundum quod ratio aliquid faciendum 
<lb/>diiudicat. Ergo videtur quod conscientia actum nominet. 
<lb/><hi rend="bold">Solutio</hi>
<lb/>Respondeo dicendum, quod conscientia multis modis accipitur. Quandoque enim 
<lb/>dicitur conscientia ipsa res conscita; et sic sumitur 1 Tim. 1, 5: «Caritas procedit 
<lb/>de conscientia bona». Glossa: «Idest spes; quia ex meritis quae conscientia 
<lb/>tenet, motus spei insurgit». Quandoque vero dicitur habitus, quo quis disponitur 
<lb/>ad consciendum; et secundum hoc ipsa lex naturalis et habitus rationis consuevit 
<lb/>dici conscientia. Quidam etiam dicunt, quod conscientia quandoque potentiam 
<lb/>nominat; sed hoc nimis extraneum est, et improprie dictum: quod patet, si 
<lb/>diligenter omnes potentiae animae inspiciantur. Nullo autem horum modorum 
<lb/>conscientia sumitur, secundum quod in usum loquentium venit, prout dicitur 
<lb/>ligare vel aggravare peccatum: nullus enim ligatur ad aliquid faciendum nisi 
<lb/>per hoc quod considerat hoc esse agendum; unde quamdam actualem considerationem 
<lb/>rationis, per conscientiam, communiter loquentes intelligere videntur: 
<lb/>sed quae sit illa actualis rationis consideratio, videndum est. 
<lb/>Sciendum est igitur, quod, sicut in 6 Ethic. Philosophus dicit, ratio in eligendis 
<lb/>et fugiendis, quibusdam syllogismis utitur. In syllogismo autem est triplex 
<lb/>consideratio, secundum tres propositiones, ex quarum duabus tertia concluditur. 
<lb/>Ita etiam contingit in proposito, dum ratio in operandis ex universalibus 
<lb/>principiis circa particularia iudicium assumit. Et quia universalia principia 
<lb/>iuris ad synderesim pertinent, rationes autem magis appropriatae ad opus, pertinent 
<lb/>ad habitus, quibus ratio superior et inferior distinguuntur; synderesis in 
<lb/>hoc syllogismo quasi maiorem ministrat, cuius consideratio est actus synderesis; 
<lb/>sed minorem ministrat ratio superior vel inferior, et eius consideratio est 
<lb/>ipsius actus; sed consideratio conclusionis elicitae, est consideratio conscientiae. 
<lb/>Verbi gratia, synderesis hanc proponit: omne malum est vitandum: ratio 
<lb/>superior hanc assumit: adulterium est malum, quia lege Dei prohibitum: sive 
<pb n="vol. 4, p. 184"/>
<lb/>ratio inferior assumeret illam, quia ei est malum, quia iniustum, sive inhonestum: 
<lb/>conclusio autem, quae est, adulterium hoc esse vitandum, ad conscientiam pertinet, 
<lb/>et indifferenter, sive sit de praesenti vel de praeterito vel futuro: quia conscientia 
<lb/>et factis remurmurat, et faciendis contradicit: et inde dicitur conscientia, 
<lb/>quasi cum alio scientia, quia scientia universalis ad actum particularem applicatur: 
<lb/>vel etiam quia per eam aliquis sibi conscius est eorum quae fecit, vel facere 
<lb/>intendit: et propter hoc etiam dicitur sententia, vel dictamen rationis: et propter 
<lb/>hoc etiam contingit conscientiam errare, non propter synderesis errorem, sed 
<lb/>propter errorem rationis; sicut patet in haeretico, cui dictat conscientia quod 
<lb/>prius permittat se comburi quam iuret: quia ratio superior perversa est in hoc 
<lb/>quod credit, iuramentum simpliciter esse prohibitum. Et secundum hunc modum 
<lb/>patet, qualiter differant synderesis, lex naturalis, et conscientia: quia lex naturalis 
<lb/>nominat ipsa universalia principia iuris, synderesis vero nominat habitum 
<lb/>eorum, seu potentiam cum habitu; conscientia vero nominat applicationem quamdam 
<lb/>legis naturalis ad aliquid faciendum per modum conclusionis cuiusdam. 
<lb/>AD OBIECTA 
<lb/>Ad primum ergo dicendum, quod spiritus quandoque sumitur pro spirituali quadam 
<lb/>operatione, et pro spirituali dono; et hoc modo sumitur hic spiritus, et non 
<lb/>pro natura animae. 
<lb/>Ad secundum dicendum, quod iudicium ad liberum arbitrium pertinet, ad conscientiam, 
<lb/>et synderesim; sed diversimode; quia ad liberum arbitrium pertinet 
<lb/>iudicium quasi participative, quia per se voluntatis non est iudicare; unde 
<lb/>ipsum iudicium electionis liberi arbitrii est: sed iudicium per se vel est in universali, 
<lb/>et sic pertinet ad synderesim; vel est in particulari, tamen infra limites 
<lb/>cognitionis persistens, et pertinet ad conscientiam; unde tam conscientia quam 
<lb/>electio, conclusio quaedam est particularis vel agendi vel fugiendi; sed conscientia 
<lb/>conclusio cognitiva tantum, electio conclusio affectiva: quia tales sunt 
<lb/>conclusiones in operativis, ut in 6 Ethic. dicitur. 
<lb/>Ad tertium dicendum, quod tota virtus conclusionis ex primis principiis trahitur; 
<lb/>et inde est quod conscientia et synderesis frequenter pro eodem accipiuntur, 
<lb/>et iudicium utrique attribuitur, et praecipue iudicium universale, quod per 
<lb/>delectationem peccati non corrumpitur, sed magis iudicium in particularibus: 
<lb/>et ideo non dixit synderesim praecipitari, sed conscientiam. 
<lb/>Ad quartum dicendum, quod conscientia et actum et habitum nominare potest: 
<lb/>est enim scire in habitu et scire in actu; unde et conscientia diversimode accipi 
<lb/>potest, ut dictum est. 
<lb/>Ad quintum dicendum, quod conscientia, secundum quod accipitur pro habitu, 
<lb/>potest dici lex naturalis, quia ex habitu illo praecipue actus conscientiae elicitur. 
<lb/>Ad sextum dicendum, quod habitus ille ex quo nascitur actus conscientiae, non 
<lb/>est habitus separatus ab habitu rationis et synderesi: quia non alius habitus est 
<lb/>principiorum et conclusionum quae eliciuntur ab eis, et praecipue earum quae 
<lb/>sunt circa singularia, quorum non est habitus scientiae, nisi secundum quod 
<lb/>continentur in principiis universalibus. 
<pb n="vol. 4, p. 186"/>
<lb/><hi rend="bold">EXPOSITIO TEXTUS</hi>
<lb/>«Sed non perficere bonum». Intelligendum est de bono meritorio. 
<lb/>«Quia nihil in eo erat quod ad malum impelleret». Videtur haec causa esse 
<lb/>insufficiens: quia in Christo etiam nihil fuit ad malum impellens, et tamen resistendo 
<lb/>malo meruit. - Et dicendum, secundum quosdam, quod hoc intelligitur 
<lb/>non de quolibet merito, sed de merito satisfactionis, ad quam poena requiritur. 
<lb/>Sed hoc non videtur esse ad propositum, quia Adam merito satisfactionis non 
<lb/>indigebat: et ideo aliter potest dici, quod ratio meriti ex duobus potest sumi; vel 
<lb/>ex habitu informante; et sic omnis actus, vel facilis vel difficilis, gratia informatus 
<lb/>meritorius est: vel ex conditione actus, praecipue in quo est difficultas; et 
<lb/>hanc rationem merendi in resistendo peccato non habuit. 
<pb n="vol. 4, p. 188"/>
<lb/><hi rend="bold">DIVISIO SECUNDAE PARTIS TEXTUS</hi>
<lb/>«Illud quoque praetermittendum non est, quod talis nunc in unoquoque homine 
<lb/>est ordo tentationis et progressio, qualis tunc in primis praecessit parentibus». 
<lb/>Ostensa diversitate quadam partium animae, hic ostendit quomodo contingat in 
<lb/>eis peccatum esse; et dividitur in partes tres: in prima ostendit qualiter in unaquaque 
<lb/>parte animae possit esse peccatum mortale et veniale; in secunda assignat 
<lb/>huiusmodi digressionis, quam fecit, causam, ibi: «Haec de partibus animae 
<lb/>inseruimus, ut ipsius animae natura plenius cognosceretur»; in tertia removet 
<lb/>quamdam dubitationem quae posset accidere, distinguendo sensualitatis nomen, 
<lb/>ibi: «Non est autem silentio praetereundum, quod saepe in Scriptura nomine 
<lb/>sensualitatis... etiam inferior portio rationis... intelligitur». Prima in duas: in 
<lb/>prima adaptat per quamdam similitudinem processum peccati in viribus animae 
<lb/>peccato priorum parentum, quantum ad virum et mulierem et serpentem; in 
<lb/>secunda ostendit, qualiter in singulis contingat esse peccatum, ibi: «Nunc superest 
<lb/>ostendere, quomodo per haec tria in nobis consummetur peccatum». 
<lb/>Et circa hoc tria facit: primo ostendit, qualiter contingat in partibus animae peccatum 
<lb/>mortale vel veniale esse; secundo summatim colligit ea quae dixerat, ibi: 
<lb/>«Itaque ut breviter summam perstringam» etc. Tertio inducit auctoritates ad 
<lb/>confirmandum, ibi: «Haec autem Augustinus in lib. 12 de Trinitate tradit ita». 
<lb/><hi rend="bold">QUAESTIO 3</hi>
<lb/>Hic quaeruntur sex: 1. Quis motus sit sensualitatis, et rationis inferioris et 
<lb/>superioris; 2. Utrum motus sensualitatis possit esse peccatum; 3. Utrum in 
<lb/>ratione possit esse peccatum; 4. Utrum delectatio rationis inferioris aliquo 
<lb/>modo possit esse peccatum mortale, si diu permaneat; 5. Utrum in ratione 
<lb/>superiori possit esse peccatum veniale; 6. Utrum veniale per multiplicationem 
<lb/>vel alio modo possit esse mortale. 
<lb/>ARTICULUS 1 
<lb/><hi rend="bold">Utrum motus sensualitatis, et rationis superioris et inferioris</hi>
<lb/><hi rend="bold">convenienter et sufficienter assignetur in littera</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod insufficienter et inconvenienter distinguantur in littera motus 
<lb/>sensualitatis, et inferioris et superioris rationis. Omnis enim virtus naturaliter 
<lb/>in suum obiectum movetur. Sed virtus generativa et nutritiva est quaedam naturalis 
<lb/>virtus. Ergo habet aliquem motum naturalem in actum generationis et 
<lb/>comestionis: et ita praeter motum sensualitatis et rationis, oportet ponere 
<lb/>motum naturalem. 
<pb n="vol. 4, p. 190"/>
<lb/>2. Praeterea, motus specificatur per terminum, et actus per obiectum. Sed aliquis 
<lb/>actus peccati est actus generativae, et obiectum alicuius actus peccati est 
<lb/>obiectum generativae et nutritivae. Ergo motus in istud obiectum ad generativam 
<lb/>pertinet, et non ad sensualitatem et rationem: et ita insufficienter motus 
<lb/>animae dividuntur. 
<lb/>3. Praeterea, diversarum potentiarum diversa sunt delectabilia, sicut et diversae 
<lb/>operationes: delectatio enim operationem sequitur, ut in 10 Ethic. dicitur. 
<lb/>Sed sensualitas et inferior ratio sunt diversae potentiae. Ergo delectationem 
<lb/>non habent circa idem: et ita inconvenienter ratio inferior ponitur circa idem 
<lb/>delectari in quo delectatur sensualitas. 
<lb/>4. Praeterea, sicut supra dictum est, ratio superior et inferior non differunt per 
<lb/>essentiam potentiae; sed in respectu eiusdem obiecti per diversa media negotiari 
<lb/>habent. Si ergo rationi inferiori attribuitur delectatio circa sensibilia ex hoc 
<lb/>quod de sensibilibus negotiari habet per rationes civiles et a rebus creatis 
<lb/>sumptas, videtur quod etiam superiori rationi possit aliqua delectatio circa sensibilia 
<lb/>adscribi, ex hoc quod de eis per rationes divinas negotiatur, secundum 
<lb/>quod intendit aeternis consulendis, ut dictum est. 
<lb/>5. Praeterea, consensus pertinet ad eum cuius est iudicium. Sed eiusdem est 
<lb/>iudicare et regulare. Cum igitur ratio superior sit regula rationis inferioris, 
<lb/>videtur quod consensus in delectationem ad rationem inferiorem non pertineat, 
<lb/>sed ad superiorem. 
<lb/>6. Praeterea, eiusdem potentiae non sunt diversi actus. Sed ratio inferior est 
<lb/>una potentia. Ergo videtur quod inconvenienter assignentur sibi duo motus, scilicet 
<lb/>delectari, et consentire in delectationem. 
<lb/>SED CONTRA est quod in littera determinatur. 
<lb/><hi rend="bold">Solutio</hi>
<lb/>Respondeo dicendum, quod motus, ut dicit Philosophus, est via in ens; unde in 
<lb/>partibus animae motus proprie dicitur inclinatio ad aliquid; et ideo quibus viribus 
<lb/>inclinatio non convenit, eis proprie motus non attribuitur. Inclinatio autem 
<lb/>est in appetitu, qui movet in aliquid agendum: et ideo actus appetitivarum virtutum, 
<lb/>motus vocantur; non autem proprie actus apprehensivarum. 
<lb/>Est autem in nobis triplex appetitus, scilicet naturalis, sensitivus, et rationalis. 
<lb/>Naturalis quidem appetitus, puta cibi, est quem non imaginatio gignit, sed ipsa 
<lb/>qualitatum naturalium dispositio, quibus naturales vires suas actiones exercent. 
<lb/>Hic autem motus in nullo rationi subiacet nec obedit; unde nec in eo peccatum 
<lb/>esse potest: et ideo hic praetermittitur. Appetitus autem sensitivus est qui ex 
<lb/>praecedenti imaginatione vel sensu consequitur; et hic vocatur motus sensualitatis. 
<lb/>Appetitus autem rationalis est qui consequitur apprehensionem rationis; 
<pb n="vol. 4, p. 192"/>
<lb/>et hic dicitur motus rationis, qui est actus voluntatis. Sed rationis apprehensio 
<lb/>dupliciter esse potest. Una simplex et absoluta, quando scilicet statim sine 
<lb/>discussione apprehensum diiudicat; et talem apprehensionem sequitur voluntas 
<lb/>quae dicitur non deliberata. Alia est inquisitiva, quando scilicet ratiocinando, 
<lb/>bonum vel malum, conveniens vel nocivum investigat; et talem apprehensionem 
<lb/>sequitur voluntas deliberata. Ratio ergo inferior, quae terrenis disponendis 
<lb/>intendit, utroque modo motum voluntatis circa terrena elicere potest: vel quando 
<lb/>subito apprehendit hoc esse conveniens vel nocivum corpori; et tunc sequitur 
<lb/>motus rationis inferioris, qui dicitur delectatio; quia tunc accipit illud quod 
<lb/>corpori delectabile est ut faciendum: vel quando inquirendo deliberat; et tunc 
<lb/>non potest sequi appetitus ante deliberationem finitam, et tunc consentire dicitur 
<lb/>in delectationem. Ratio autem superior, quia per se rebus terrenis non intendit, 
<lb/>sed solum secundum quod regulatur rationibus aeternis, non sequitur ipsam 
<lb/>aliquis motus nisi deliberatus respectu horum terrenorum: et ideo respectu 
<lb/>eorum non attribuitur sibi delectatio, sed solum ultimus consensus, qui est consensus 
<lb/>in executione operis. 
<lb/>AD OBIECTA 
<lb/>Ad primum ergo dicendum, quod, sicut dictum est, motus naturalis ideo praetermittitur, 
<lb/>quia in ipso peccatum esse non potest. 
<lb/>Ad secundum dicendum est, quod cum vires superiores aliquo modo ordinent 
<lb/>inferiores circa actum generativae et nutritivae, contingit esse actus etiam aliarum 
<lb/>potentiarum, vel sensus vel rationis. Verbi gratia, maturatio seminis, et 
<lb/>organizatio prolis, et huiusmodi, absolute ad generationem pertinent; et quia 
<lb/>generativa nullo modo rationi obedit, ideo in his actibus nullo modo contingit 
<lb/>esse peccatum. Sed appetitus delectationis, et delectatio ipsa quae in coitu accidit, 
<lb/>et alia huiusmodi, quae ad virtutem sensitivam et motivam pertinent, possunt 
<lb/>ordinari a ratione vel vitari; unde in his peccatum est, quae nec ad potentiam 
<lb/>generativam vel nutritivam pertinent. 
<lb/>Ad tertium dicendum, quod sicut contingit idem esse apprehensum per sensum 
<lb/>et rationem; ita etiam contingit idem esse desideratum per utrumque: et ideo 
<lb/>quamvis non sit eadem operatio utriusque, tamen potest esse circa idem, et per 
<lb/>consequens etiam delectatio quae operationem consequitur; unde non est 
<lb/>inconveniens, si circa idem sensus et ratio delectatur, non tamen eodem modo; 
<lb/>sed sensus delectatur in eo sub ratione delectabilis in sensu, ratio vero inferior 
<lb/>secundum quod accipitur in ratione boni vel convenientis ad regimen corporis. 
<lb/>Ad quartum dicendum, quod, sicut dictum est, ratio superior non habet motum 
<lb/>circa res temporales, nisi deducendo ad eas per modum consilii rationes aeternas: 
<lb/>et ideo non se habet nisi ut deliberans de eis: et ideo sibi delectatio in his 
<lb/>rebus non attribuitur, quae nominat quamdam complacentiam non deliberatam, 
<lb/>sed tantum consensus, qui deliberationem consequitur. 
<pb n="vol. 4, p. 194"/>
<lb/>Ad quintum dicendum, quod ratio superior regulat inferiorem, et ratio inferior 
<lb/>sensualitatem, et etiam seipsam aliquo modo dirigere potest. Quandocumque 
<lb/>autem sunt plura principia ordinata, semper ordinatio in ultimum attribuitur 
<lb/>primo et summo; sicut patet in artibus subalternatis: quia civilis considerat 
<lb/>ultimum finem humanae vitae; militaris autem victoriam, quae est citra hunc 
<lb/>finem, et sic de aliis: et secundum hoc dico, quod rationi superiori reservatur 
<lb/>iudicium respectu ultimi, quod est executio operis; et ideo attribuitur sibi consensus 
<lb/>in opus: rationi vero inferiori attribuitur iudicium respectu aliquorum 
<lb/>ad opus ordinatorum; et ideo attribuitur sibi consensus in delectationem. Non 
<lb/>tamen est dubium quin etiam superior iudicare possit de hoc de quo iudicat 
<lb/>inferior; unde et consensus in delectationem, superioris esse potest, si fiat 
<lb/>inquisitio per rationes aeternas. 
<lb/>Ad sextum dicendum, quod delectatio et consensus in delectationem non sunt 
<lb/>diversi actus secundum genus, qui diversitatem potentiae exigant; sed differunt 
<lb/>per deliberatum et non deliberatum, ut dictum est; unde non est inconveniens, 
<lb/>utrumque rationi inferiori attribui. 
<lb/>ARTICULUS 2 
<lb/><hi rend="bold">Utrum in sensualitate sit peccatum</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod in sensualitate non possit esse peccatum. Sensualitas enim 
<lb/>nobis pecoribusque communis est, ut supra dictum est. Sed in pecoribus non est 
<lb/>peccatum, ut de peccato agimus. Ergo nec nobis secundum sensualitatem peccatum 
<lb/>convenit. 
<lb/>2. Praeterea, omne peccatum in voluntate est, secundum Augustinum. 
<lb/>Sed sensualitas a voluntate seclusa est, cum voluntas sit in ratione, secundum 
<lb/>Philosophum. Ergo in sensualitate non est peccatum. 
<lb/>3. Praeterea, virtus et vitium cum sint contraria, sunt in eodem. Sed sensualitas, 
<lb/>cum sit perpetuae corruptionis, secundum statum praesentis vitae, subiectum 
<lb/>virtutis esse non potest. Ergo nec in ea peccatum esse poterit. 
<lb/>4. Praeterea, nulli imputatur aliquid ad culpam quod in eius potestate non est. 
<lb/>Sed motus sensualitatis non est in potestate nostra, cum deliberationem rationis 
<lb/>praecedat. Ergo non potest esse peccatum. 
<lb/>5. Praeterea, actus proprius et naturalis alicuius non potest esse peccatum. Sed 
<lb/>moveri in delectabilia secundum carnem, est actus proprius et naturalis sensualitatis, 
<lb/>cum sit motus potentiae in proprium obiectum. Ergo in hoc non potest 
<lb/>esse peccatum. 
<pb n="vol. 4, p. 196"/>
<lb/>6. Praeterea, peccatum post mortem etiam in anima manet. Sed sensualitas non 
<lb/>manet: quia solus intellectus separatur, ut Philosophus dicit in 2 de Anima, 
<lb/>et 12 Metaphysic.. Ergo in sensualitate non est peccatum. 
<lb/>SED CONTRA, Augustinus dicit, quod nonnullum vitium est cum caro adversus 
<lb/>spiritum concupiscit. Sed hoc non contingit nisi secundum inordinatos motus 
<lb/>sensualitatis. Ergo in ea est vitium et peccatum. 
<lb/>Hoc etiam expresse habetur per hoc quod in littera dicitur, quod si in motu sensuali 
<lb/>tantum peccati illecebra teneatur, veniale ac levissimum peccatum est. 
<lb/>Ergo videtur quod saltem veniale peccatum in sensualitate esse possit. 
<lb/><hi rend="bold">Solutio</hi>
<lb/>Respondeo dicendum, quod omnes primi motus qui sensualitati adscribuntur, ut 
<lb/>verba Augustini asserunt, peccatum sunt; sed motus praecedentes, quos supra 
<lb/>naturales diximus, qui imaginationem non sequuntur, sed solum naturalium 
<lb/>qualitatum actionem, ratione peccati carent, secundum quod potest verificari 
<lb/>quorumdam dictum, qui dicunt, quod motus primo primi non sunt peccatum, 
<lb/>sed motus secundo primi sunt peccatum; ut per primo primos motus naturales, 
<lb/>et per secundo primos motus sensualitatis intelligamus, in qua peccatum est, 
<lb/>etiam sicut in subiecto: quod sic patet. 
<lb/>Peccatum enim, ut pertinet ad praesentem considerationem, non est aliud quam 
<lb/>inordinatus actus ad genus moris pertinens. Nullus autem motus ponitur in 
<lb/>genere moris nisi habita comparatione ad voluntatem, quae principium est 
<lb/>moralium, ut ex 6 Metaph. patet: et ideo ibi incipit genus moris ubi 
<lb/>primo dominium voluntatis invenitur. Habet autem voluntas in quibusdam 
<lb/>dominium completum, in quibusdam vero incompletum. Completum dominium 
<lb/>habet in illis actibus qui ex imperio voluntatis procedunt; et hi sunt actus deliberationem 
<lb/>sequentes, qui rationi adscribuntur. Sed incompletum dominium 
<lb/>habet in illis actibus qui non per imperium rationis procedunt, sed tamen 
<lb/>voluntas eos impedire poterat, ut sic quodammodo voluntati subiaceant, quantum 
<lb/>ad hoc quod est impediri, vel non impediri: et ideo inordinatio quae in his 
<lb/>actibus contingit, rationem peccati causat, tamen incompleti: et ideo in his actibus 
<lb/>peccatum levissimum et veniale est, non autem mortale, quod est perfectum 
<lb/>peccatum. Deformitas autem cuiuslibet actus illi potentiae attribuitur ut subiecto 
<lb/>quae actus principium est: et ideo cum sensualitas sit principium horum 
<lb/>actuum, convenienter in ea peccatum esse dicitur ut in subiecto. 
<lb/>AD OBIECTA 
<lb/>Ad primum ergo dicendum, quod quamvis sensualitas nobis pecoribusque communis 
<lb/>sit, tamen aliquid convenit sensualitati in nobis quod non convenit sibi in 
<lb/>brutis, scilicet esse aliqualiter subiectam rationi, ratione cuius in sensualitate 
<lb/>humana potest esse peccatum, non autem in sensualitate brutali. 
<pb n="vol. 4, p. 198"/>
<lb/>Ad secundum dicendum, quod omne peccatum est in voluntate, non sicut in 
<lb/>subiecto, sed sicut in causa. Sed voluntatem esse causam alicuius peccati contingit 
<lb/>dupliciter: vel per se, ut quando actus peccati ex imperio voluntatis procedit; 
<lb/>vel quasi per accidens, quando non impedit quod impedire potest: sicut 
<lb/>dicitur aliquis facere id quod non impedit, cum impedire possit: et hoc modo est 
<lb/>causa primorum motuum. 
<lb/>Ad tertium dicendum, quod electio est principale in virtute, ut Philosophus dicit; 
<lb/>unde oportet omnem actum virtutis ex electione procedere: propter 
<lb/>quod etiam virtutis habitus electivus dicitur in 2 Ethic., et ideo virtus 
<lb/>non potest esse nisi in illis actibus qui ex imperio voluntatis procedunt, quamvis 
<lb/>etiam sint sensitivarum partium: propter quod in irascibili et concupiscibili 
<lb/>ponimus esse virtutem: et similiter etiam est de eo quod perfectam rationem peccati 
<lb/>habet, quod per se virtuti opponitur: et ideo actus irascibilis et concupiscibilis 
<lb/>potest esse actus virtutis, vel peccati mortalis: sed sensualitas, ut supra dictum 
<lb/>est, nominat partem sensitivam secundum quod magis ad carnem depressa 
<lb/>est, prout non sequitur in operando imperium voluntatis, sed movetur proprio 
<lb/>motu; et ideo in ea non potest esse actus virtutis vel peccati mortalis, sed quiddam 
<lb/>incompletum in genere moris, quod est peccatum veniale. 
<lb/>Ad quartum dicendum, quod motus isti quodam modo sunt in potestate nostra, 
<lb/>et alio modo non sunt. Si enim quilibet eorum singillatim consideretur, sic in 
<lb/>potestate nostra sunt: quia quemlibet eorum praeveniendo impedire possumus. 
<lb/>Si autem omnes simul considerentur, sic in potestate nostra non sunt: quia dum 
<lb/>uni obviare nitimur, ex alia parte potest motus illicitus surrepere: non enim 
<lb/>potest esse simul intentio renitentis voluntatis contra diversa in actu. 
<lb/>Ad quintum dicendum, quod aliquis actus potest esse proprius sensualitatis 
<lb/>simpliciter, qui non est proprius sensualitatis secundum quod humana est: quoniam 
<lb/>sensualitatis humanae est ut eius motus non sit contra rectitudinem rationis; 
<lb/>unde sequitur quod aliquis actus in brutis est laudabilis, qui in homine est 
<lb/>vituperabilis. 
<lb/>Ad sextum dicendum, quod quamvis potentiae sensitivae, secundum quorumdam 
<lb/>opinionem, per suam essentiam non maneant post mortem, manent tamen 
<lb/>in sua radice, scilicet in essentia animae, a qua potentiae fluunt: et sic manet 
<lb/>peccatum sensualitatis in anima, secundum quod peccatum unius potentiae in 
<lb/>totum redundat. 
<pb n="vol. 4, p. 200"/>
<lb/>ARTICULUS 3 
<lb/><hi rend="bold">Utrum in ratione possit esse peccatum</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod in ratione non possit esse peccatum. Ratio enim potentiam 
<lb/>cognitivam nominat. Sed peccatum ad affectum pertinet. Ergo in ratione peccatum 
<lb/>non est. 
<lb/>2. Praeterea, in 3 de Anima dicit Philosophus, quod intellectus 
<lb/>semper est rectus. Sed ubi est rectitudo perpetua, ibi non potest esse peccati curvitas. 
<lb/>Ergo in ratione, quae ad intellectum pertinet, peccatum esse non potest. 
<lb/>3. Praeterea, Dionysius dicit, peccatum esse contra rationem. 
<lb/>Si ergo in ratione esset peccatum, in ratione aliquid contrarium rationi existeret, 
<lb/>quod est impossibile. Ergo et primum, scilicet in ratione peccatum esse. 
<lb/>4. Praeterea, superior ratio habet hunc actum ut contemplandis aeternis inhaereat, 
<lb/>sicut supra dictum est. Sed ex hoc quod aliquis aeternis inhaeret, non peccat. 
<lb/>Ergo in ratione, ad minus superiori, non potest esse peccatum. 
<lb/>5. Praeterea, in partibus animae invenitur aliqua perpetuae corruptionis, scilicet 
<lb/>sensualitas: invenitur etiam aliqua in qua potest esse et peccati curvitas et 
<lb/>virtutis rectitudo. Ergo ad perfectionem potentiarum animae oportet esse aliquam 
<lb/>quae sit perpetuae rectitudinis. Sed hoc nulli congruentius adscribitur 
<lb/>quam superiori rationi. Ergo in ea non potest esse peccatum. 
<lb/>SED CONTRA, eligere ad rationem pertinet. Sed contingit esse electionem rectam 
<lb/>et non rectam. Ergo videtur quod in ratione possit esse peccatum. 
<lb/>Praeterea, sicut se habet ratio speculativa ad scibilia, ita se habet ratio practica 
<lb/>ad operabilia. Sed in scibilibus contingit esse peccatum in ratione speculativa 
<lb/>ex eo quod quis non recte ratiocinatur. Ergo videtur quod etiam in operabilibus 
<lb/>contingat esse in ratione peccatum, ex eo quod non recte eligitur. 
<lb/><hi rend="bold">Solutio</hi>
<lb/>Respondeo dicendum, quod rationis peccatum potest dici dupliciter. Uno modo 
<lb/>ex eo quod est ipsius rationis secundum se: et sic dicimus esse in ratione peccatum, 
<lb/>quando iudicando errat, sive sit in speculativis, sive in operativis; et hoc 
<lb/>est peccatum in cognitione, ex eo quod male syllogizatur. Alio modo dicitur 
<lb/>esse peccatum in ratione ex parte voluntatis, quae per iudicium rationis regulatur, 
<lb/>ut tunc in ratione peccatum esse dicatur, quando sequitur perversa electio. 
<pb n="vol. 4, p. 202"/>
<lb/>Sciendum est igitur, quod quidam philosophi posuerunt quod secundo modo 
<lb/>non contingit esse in ratione peccatum nisi etiam primo modo ratio erret; 
<lb/>dicentes, omne peccatum ignorantiam esse, et scientem peccare non posse: 
<lb/>quorum primus fuit Socrates, ut in 7 Ethic. dicitur, hac ratione inductus, 
<lb/>quod non videtur conveniens ut nobilissimum, quod est scientia, ab ignobilibus 
<lb/>passionibus vincatur; unde si scientia esset in nobis, passiones viles non sequerentur: 
<lb/>quod quia ad sensum falsum apparet, ideo Philosophus in eodem libro 
<lb/>ostendit quomodo contingat scientem peccare, distinguens scientiam in universali 
<lb/>et particulari; et similiter scientiam in habitu et actu; et in habitu dupliciter: 
<lb/>quia habitus aliquando ligatus est, ne in actionem exeat, ut in ebriis patet; 
<lb/>quandoque autem non est ligatus. 
<lb/>Dicit ergo quod contingit peccantem esse scientem in universali et in actu, in 
<lb/>particulari autem non contingit esse scientem in actu, sed in habitu tantum 
<lb/>ligato passione vel irae vel concupiscentiae, ne ratio in rectam electionem prorumpat, 
<lb/>sed motum passionis sequatur: et si etiam ore quis passioni subditus ea 
<lb/>quae secundum rectam rationem sunt proferat in particulari, non tamen mente 
<lb/>id tenet, sicut ebrius sapientum verba potest ore proferre quae intellectu non 
<lb/>capit; et ideo cum ratio in operandis quodammodo syllogizet, invenitur iudicium 
<lb/>rationis in maiori propositione quae universalis est: in minori autem propositione, 
<lb/>quae particularis est, admiscetur passio, quae circa particulare 
<lb/>viget; unde sequitur corruptio rationis in conclusione electionis. Verbi gratia, si 
<lb/>dicatur: nulla fornicatio est committenda, in hoc iudicium rationis perfectum 
<lb/>est. Item proponatur alia: omnis fornicatio est delectabilis. Sub quibus duabus 
<lb/>assumatur una particularis, haec scilicet: accedere ad hanc mulierem est fornicatio. 
<lb/>Si ratio sit fortis ut nec etiam in particulari passione vincatur, inducet 
<lb/>conclusionem negativam eligens fornicationem non committere. Si autem passione 
<lb/>vincatur, eliciet conclusionem affirmativam, eligens in fornicatione delectari; 
<lb/>et sic sumitur hic esse peccatum in ratione; quando scilicet post rationis 
<lb/>deliberationem, eo quod ratio in particulari corrumpitur per passionem, sequitur 
<lb/>prava electio. Et si quidem deliberatio fiat per rationes divinas, dicetur esse 
<lb/>peccatum in superiori ratione, ut si procedat ex hoc quod omne prohibitum lege 
<lb/>Dei est vitandum. Si vero per rationes creatas, dicitur esse peccatum in inferiori 
<lb/>ratione; ut si procedat ex hoc quod omne id quod transcendit medium virtutis, 
<lb/>est vitandum, vel aliquid huiusmodi. 
<lb/>AD OBIECTA 
<lb/>Ad primum ergo dicendum, quod ratio quamvis sit cognitiva potentia, tamen est 
<lb/>directiva voluntatis; unde non potest esse peccatum in voluntate nisi sit aliquo 
<lb/>modo in ratione, praecipue cum voluntas non sit nisi boni, vel apparentis boni; 
<lb/>unde malam voluntatem aliquo modo praecedit falsa aestimatio: sed peccatum 
<lb/>contingit esse in ratione dupliciter, ut dictum est. 
<pb n="vol. 4, p. 204"/>
<lb/>Ad secundum dicendum, quod intellectus non est idem quod ratio. Ratio enim 
<lb/>importat quemdam discursum unius in aliud; intellectus autem importat subitam 
<lb/>apprehensionem alicuius rei; et ideo intellectus proprie est principiorum, 
<lb/>quae statim cognitioni se offerunt, ex quibus ratio conclusiones elicit, quae per 
<lb/>inquisitionem innotescunt; unde sicut in speculativis in intellectu principiorum 
<lb/>non potest esse error, sed in deductione conclusionum ex principiis, ita etiam in 
<lb/>operativis intellectus semper est rectus, sed ratio recta et non recta. 
<lb/>Ad tertium dicendum, quod corrupta ratio non est ratio, sicut falsus syllogismus 
<lb/>proprie non est syllogismus; et ideo regula humanorum actuum non est ratio 
<lb/>quaelibet, sed ratio recta: et ideo Philosophus dicit quod 
<lb/>homo virtuosus est mensura aliorum. Unde ex hoc non sequitur quod in ratione 
<lb/>non sit peccatum, sed quod non sit in ratione recta. 
<lb/>Ad quartum dicendum, quod, sicut supra dictum est, ratio superior non tantum 
<lb/>inhaeret aeternis conspiciendis per contemplationem, sed etiam consulendis ad 
<lb/>directionem operis. Contingit autem quod deductio rationis quae est ex rationibus 
<lb/>aeternis, corrumpatur per passionem, sicut etiam illa quae est ex civilibus 
<lb/>rationibus. Unde in utraque peccatum esse potest. 
<lb/>Ad quintum dicendum, quod in anima est aliquid quod est perpetuae rectitudinis, 
<lb/>scilicet synderesis: quae quidem non est ratio superior, sed se habet ad 
<lb/>rationem superiorem sicut intellectus principiorum ad ratiocinationem de 
<lb/>conclusionibus. 
<lb/>ARTICULUS 4 
<lb/><hi rend="bold">Utrum in delectatione rationis inferioris</hi>
<lb/><hi rend="bold">possit esse peccatum mortale</hi>
<lb/><hi rend="bold">Ad quartum sic proceditur.</hi>
<lb/>1. VIDETUR, quod in delectatione inferioris rationis non sit peccatum mortale. 
<lb/>Non enim est peccare mortaliter nisi eius cuius est advertere rationem divini 
<lb/>praecepti, cum peccatum mortale determinetur ex eo quod est contra legem 
<lb/>divinam. Sed advertere praeceptum divinum, non est inferioris rationis sed 
<lb/>superioris, quae aeternas rationes consulit. Ergo peccatum mortale non potest 
<lb/>esse in ratione inferiori sed tantum in superiori. 
<lb/>2. Praeterea, ut communiter dicitur, nulla circumstantia peccatum aggravat in 
<lb/>infinitum: quia quantitas quae ex accidente relinquitur non potest esse maior 
<lb/>quam essentialis quantitas peccati. Sed delectatio rationis inferioris si non diu 
<lb/>teneatur, est peccatum veniale, ut in littera dicitur. Ergo etiam per hoc quod diu 
<lb/>tenetur non efficitur mortale peccatum. 
<pb n="vol. 4, p. 206"/>
<lb/>3. Si dicatur, quod non dicitur diuturna vel morosa a mora temporis, sed ex 
<lb/>consensu adveniente. Contra. Consensus in veniale non est nisi venialis. Sed 
<lb/>delectatio per se sumpta est veniale, ut dictum est. Ergo consensus in eam non 
<lb/>erit mortalis. 
<lb/>4. Praeterea, non est mortale quod non est prohibitum lege divina. Sed consentire 
<lb/>in huiusmodi delectationes, dummodo in opus non consentiatur, non est 
<lb/>prohibitum lege divina. Ergo non est peccatum mortale. 
<lb/>5. Praeterea, maius est peccatum homicidii quam fornicationis. Sed si aliquis 
<lb/>cogitet de occisionibus multorum et in cogitatione delectetur, et in delectationem 
<lb/>consentiat, non videtur peccare mortaliter. Ergo videtur quod nec etiam si 
<lb/>consentiat in delectationem carnis, dummodo in actum non consentiat. 
<lb/>SED CONTRA est quod in littera dicitur in pluribus locis. 
<lb/>Praeterea, sicut vir poterat peccare mortaliter, ita et mulier in coniugio primorum 
<lb/>parentum. Sed inferior ratio mulieris figuram exprimit. Ergo in ea mortale 
<lb/>peccatum esse potest. Sed non secundum subitam delectationem. Ergo secundum 
<lb/>delectationem morosam. 
<lb/><hi rend="bold">Solutio</hi>
<lb/>Respondeo dicendum, quod, sicut supra dictum est, delectatio rationis inferioris 
<lb/>nihil aliud est quam complacentia voluntatis in eo quod apprehenditur conveniens 
<lb/>per inferiorem rationem. Haec autem delectatio, ut in littera dicitur, si 
<lb/>statim ut mentem attigerit, auctoritate viri expellatur, veniale peccatum est: hoc 
<lb/>enim contingit quando talis complacentia sequitur subitam rationis apprehensionem. 
<lb/>Si vero diu teneatur, peccatum mortale est. Haec autem diuturnitas non 
<lb/>est ex quantitate temporis iudicanda, sed magis ex deliberatione rationis. Si 
<lb/>enim post deliberationem rationis inferioris adhuc delectatio illa placeat, 
<lb/>morosa delectatio dicetur, et tunc erit in delectationem consensus, et tunc mortale 
<lb/>peccatum est, ut Magister dicit, et verba Augustini sonare videntur, quamvis 
<lb/>quidam in hoc Magistro contradicant, auctoritates Augustini exponentes. 
<lb/>Sed opinio Magistri valde probabilior est et securior, quod sic patet. 
<lb/>Quaedam enim operationes sunt quae ex suo genere peccata mortalia sunt, ut 
<lb/>fornicatio, furtum, et huiusmodi: quod autem aliquod horum peccatorum mortale 
<lb/>non sit, non potest esse nisi per accidens, inquantum scilicet eius subiectum 
<lb/>peccati mortalis capax non est, ut quando est in sensualitate tantum. 
<lb/>Philosophus autem vult, quod idem iudicium est de operatione et 
<lb/>delectatione. Unde si operatio est per se bona, et delectatio est per se bona, et e 
<lb/>contrario. Quod ergo delectatio consequens per operationem quae est per se 
<lb/>peccatum mortale, non sit mortalis, hoc non est nisi per accidens, scilicet ex 
<lb/>defectu subiecti; unde quandocumque mala delectatio vel operatio reducitur ad 
<lb/>hoc in quo potest esse perfecta ratio peccati vel virtutis, de necessitate incipit 
<pb n="vol. 4, p. 208"/>
<lb/>esse peccatum mortale. Perfecta autem ratio virtutis vel peccati mortalis non 
<lb/>potest esse sine electione rationis consiliantis et deliberantis; et ideo quidquid 
<lb/>fornicationis ante hoc invenitur per accidens, peccatum mortale non est; ubi 
<lb/>autem ad hoc pervenitur, statim peccatum mortale esse incipit: unde etiamsi 
<lb/>usus exteriorum membrorum et delectatio eorum esset, sine voluntate tali, peccatum 
<lb/>non esset, sicut beata Lucia dixit: «Si invitam me violari feceris, castitas 
<lb/>mihi duplicabitur ad coronam». Sed consensus adveniens actui exteriori facit 
<lb/>peccatum mortale. Similiter appetitus sensualitatis, et delectatio consequens 
<lb/>appetitum ante consensum rationis deliberatae, peccatum mortale non est: sed 
<lb/>post consensum rationis deliberantis peccatum mortale incurritur. 
<lb/>AD OBIECTA 
<lb/>Ad primum ergo dicendum, quod sicut ratio inferior regit vires sensibiles, ita 
<lb/>ratio superior regit inferiorem; unde sicut in viribus sensibilibus est virtus et 
<lb/>vitium ex hoc quod participant regimen rationis, ita etiam in inferiori ratione 
<lb/>potest esse peccatum mortale ex hoc quod regitur a ratione superiori, cuius est 
<lb/>advertere divina praecepta. 
<lb/>Ad secundum dicendum, quod sicut dictum est, non dicitur diuturna delectatio 
<lb/>propter moram temporis, sed ex consensu rationis deliberatae. 
<lb/>Ad tertium dicendum, quod consensus in veniale quod est veniale ex genere, ut 
<lb/>verbum otiosum, non est mortalis, sed consensus in illud veniale, quod est 
<lb/>veniale per accidens bene potest esse mortalis: quia per talem consensum 
<lb/>removetur illud accidens quod rationem peccati mortalis auferebat, scilicet 
<lb/>delectationem rationis non attingere. 
<lb/>Ad quartum dicendum, quod etiam interior delectatio divino praecepto prohibetur, 
<lb/>ut per hoc quod dicitur: «Non concupisces rem proximi tui». 
<lb/>Si tamen nullum tale praeceptum esset, adhuc ratio non sequitur: quia ex hoc 
<lb/>ipso quod aliqua operatio prohibetur, designatur esse per se mala in quocumque 
<lb/>sit tam ipsa quam delectatio eius, nisi per accidens prohibeatur. 
<lb/>Ad quintum dicendum, quod secundum diversitatem operationum est diversitas 
<lb/>delectationum; unde alterius naturae est delectatio quae sequitur operationem 
<lb/>appetitivae virtutis et delectatio quae sequitur operationem cogitativae. Sicut 
<lb/>enim cogitatio de homicidio vel luxuria, sine appetitu aliquo, non reducitur, nisi 
<lb/>inordinata sit, ad genus luxuriae vel homicidii, sed ad aliud genus quod est 
<lb/>curiositas vel vanitas; ita etiam delectatio consequens talem cogitationem non 
<lb/>pertinet ad genus homicidii vel fornicationis; unde consensus in talem delectationem 
<lb/>non est peccatum mortale, sed veniale: quia enim vanitas cogitationis 
<lb/>non est mortalis ex genere, etiam delectatio consequens appetitum homicidii vel 
<lb/>fornicationis, reducitur ad idem peccati genus sicut et appetitus ipse. Unde 
<lb/>sicut in fornicatione si aliquis consentiat in delectationem quae appetitum concupiscibilis 
<lb/>respectu fornicationis sequitur, erit peccatum mortale; ita etiam, et 
<lb/>multo amplius, si consentiat in delectationem quae appetitum irascibilis respectu 
<lb/>homicidii sequitur, erit peccatum mortale. 
<pb n="vol. 4, p. 210"/>
<lb/>ARTICULUS 5 
<lb/><hi rend="bold">Utrum in ratione superiori possit esse peccatum veniale</hi>
<lb/><hi rend="bold">Ad quintum sic proceditur.</hi>
<lb/>1. VIDETUR, quod in superiori parte rationis non possit esse peccatum veniale. 
<lb/>Peccatum enim superioris rationis non est nisi per hoc quod deflectitur a rationibus 
<lb/>aeternis. Sed ab eis deflecti non contingit nisi per peccatum mortale. 
<lb/>Ergo in ratione superiori non erit peccatum nisi mortale. 
<lb/>2. Praeterea, contemptus peccatum mortale facit. Sed non potest esse quod aliquis 
<lb/>post deliberationem in actum peccati consentiat sine contemptu. Ergo cum 
<lb/>superior ratio sine deliberatione non peccet, videtur quod in ipsa nunquam sit 
<lb/>nisi mortale peccatum. 
<lb/>3. Praeterea, consensus in actum peccati mortalis, semper est mortale peccatum. 
<lb/>Sed motus superioris partis rationis dicitur esse consensus in actum. Ergo 
<lb/>ad minus in genere mortalis peccati superior ratio nunquam venialiter peccat. 
<lb/>4. Praeterea, in partibus animae invenitur aliquid in quo non potest esse nisi 
<lb/>veniale peccatum, scilicet sensualitas: invenitur etiam aliquid in quo potest 
<lb/>esse et veniale et mortale, scilicet inferior ratio. Ergo ad completionem partium 
<lb/>animae oportet esse aliud in quo non possit esse nisi peccatum mortale. Hoc 
<lb/>autem non est synderesis: quia in ipsa non est peccatum. Ergo relinquitur quod 
<lb/>ipsa sit superior ratio. 
<lb/>5. Praeterea, peccatum veniale ex corruptione carnis oritur, quia, sicut supra 
<lb/>probatum est, Adam in primo statu venialiter peccare non poterat. Sed superior 
<lb/>ratio est in summo remotionis a carne. Ergo in ipsa peccatum veniale esse non 
<lb/>potest. 
<lb/>SED CONTRA, consensus in actum venialis peccati non est gravior quam ipse 
<lb/>actus. Sed quidam actus sunt venialia peccata, ut loqui otiosa, et huiusmodi. 
<lb/>Ergo consensus in huiusmodi est etiam veniale. Sed consensus in actum pertinet 
<lb/>ad superiorem rationem. Ergo in ipsa potest esse peccatum veniale. 
<lb/>Praeterea, sicut aliorum peccatorum contingit esse aliquos motus subitaneos ex 
<lb/>surreptione, ita etiam et infidelitatis. Sed non est dicendum, tales motus esse 
<lb/>peccata mortalia. Cum ergo non sint motus nisi superioris partis rationis, cuius 
<lb/>est divina conspicere, videtur quod in ipsa veniale peccatum esse possit. 
<pb n="vol. 4, p. 212"/>
<lb/><hi rend="bold">Solutio</hi>
<lb/>Respondeo dicendum, quod aliquem motum esse veniale peccatum, contingit ex 
<lb/>duobus: aut ex ipso genere actus, quod veniale est, sicut verba otiosa; aut ex 
<lb/>parte eius cuius est motus, inquantum videlicet motus ille electionem praecedit, 
<lb/>in qua principalitas virtutis et vitii consistit. Sciendum est igitur, quod unaquaeque 
<lb/>potentia quam aliquo modo possibile est elevari ad illud quod est supra 
<lb/>se, potest habere aliquem subitum motum in id quod sibi secundum se convenit, 
<lb/>et alium motum habere potest in id quod sibi convenit ratione eius quod est elevata 
<lb/>in aliquid superius; sicut in appetitu sensibili patet: nam ipse subitum 
<lb/>motum habet in id quod est conveniens secundum sensum; inquantum autem est 
<lb/>regulatus ratione, et perfectus habitu virtutis, habet motum post deliberationem 
<lb/>in id quod est secundum rationem conveniens. Sicut autem appetitus sensibilis 
<lb/>elevatur per regimen rationis in id quod est supra se; ita etiam ratio superior 
<lb/>elevatur per lumen fidei in id quod est supra naturalem suam cognitionem: et 
<lb/>ideo subitus motus apprehensionis superioris rationis est secundum naturalem 
<lb/>suam cognitionem: qui si in aliquo fidei obviet, erit motus infidelitatis ex surreptione; 
<lb/>et ita propter defectum deliberationis erit veniale peccatum. 
<lb/>Secundum hoc ergo distinguendum est: quia aut motus superioris rationis est in 
<lb/>id quod est veniale ex genere, et sic etiam motus eius venialis erit: aut est in id 
<lb/>quod est mortale ex genere: et hoc contingit dupliciter: quia vel illud est proprium 
<lb/>obiectum eius; et sic habet circa illud duos motus: unum subitum, qui 
<lb/>praecedit deliberationem; et hoc erit veniale peccatum; alium deliberatum, et 
<lb/>hoc erit mortale, ut in motibus infidelitatis patet: aut est obiectum inferioris 
<lb/>potentiae, sicut sensualitatis, ut patet in delectabilibus secundum carnem; et sic 
<lb/>superior ratio non habet motum in illud, nisi consultationis, quasi ministrans 
<lb/>medium, quo de illa re syllogizari potest; et ita circa illud non habet motum nisi 
<lb/>deliberatum: et ideo in talibus motus superioris rationis semper est mortale 
<lb/>peccatum; aliis autem duobus modis in ea contingit veniale peccatum esse. 
<lb/>AD OBIECTA 
<lb/>Ad primum ergo dicendum, quod peccatum superioris rationis est per hoc quod 
<lb/>deflectitur aliquo modo a rationibus aeternis; sed hoc contingit dupliciter; vel 
<lb/>simpliciter, sicut in mortali peccato, per quod deflectitur quis a lege Dei actu et 
<lb/>habitu, non tantum faciens praeter eam, sed contra eam; vel secundum quid, 
<lb/>sicut in veniali peccato, quo quis relinquit legem Dei actu sed non habitu, non 
<lb/>contra eam, sed praeter eam faciens. 
<lb/>Ad secundum dicendum, quod deliberatus consensus in veniale non semper 
<lb/>procedit ex tali contemptu, ut mortale peccatum faciat. Quando enim hoc modo 
<lb/>in veniale consentitur ut si esset contra legem Dei, nullo modo fieret; manet 
<lb/>intra limites venialis peccati, etiamsi advertatur esse veniale peccatum. Si 
<lb/>autem hoc modo in ipsum consentiatur ut etiam si prohibitum esset praecepto, 
<lb/>nihilominus fieret; talis consensus in veniale, ex genere etiam mortalis esset. 
<pb n="vol. 4, p. 214"/>
<lb/>Ad tertium dicendum, quod in illud mortale quod pertinet ad obiectum inferioris 
<lb/>potentiae, non habet superior ratio alium motum nisi consensum deliberatum, 
<lb/>eo quod ad ipsam non pertinet secundum se considerare convenientia corpori, 
<lb/>sed solum consiliari de his: et ideo in talibus non peccat nisi mortaliter. 
<lb/>Secus autem est in illis mortalibus quae circa proprium obiectum committuntur, 
<lb/>ut supra dictum est. 
<lb/>Ad quartum dicendum, quod hoc quod sensualitas non peccat nisi venialiter, est 
<lb/>ex imperfectione eius; sed peccatum veniale non tantum causatur ex imperfectione 
<lb/>agentis, sed etiam ex ipso genere actus; et ideo non oportet, quantumcumque 
<lb/>potentia sit perfecta, quod motus eius non possit esse venialis: sequeretur 
<lb/>autem, si tantum ex imperfectione agentis veniale causaretur: sic enim per 
<lb/>oppositum imperfecto perfectissimum responderet. 
<lb/>Ad quintum dicendum, quod veniale peccatum non est ex corruptione carnis sicut 
<lb/>ex causa proxima, sed sicut ex causa prima: quia per hoc quod caro corrupta traducitur, 
<lb/>omnes animae potentiae quodammodo corrumpuntur, et ita corruptio 
<lb/>redundat in ipsam rationem superiorem, quamvis a carne sit remotissima. 
<lb/>ARTICULUS 6 
<lb/><hi rend="bold">Utrum peccatum veniale possit fieri mortale</hi>
<lb/><hi rend="bold">Ad sextum sic proceditur.</hi>
<lb/>1. VIDETUR quod veniale possit fieri mortale. Ita enim dicit Augustinus super 
<lb/>1 can. Ioan., de venialibus loquens: «Ista levia noli negligere. Si contemnis 
<lb/>quando ponderas, expavesce quando numeras; levia multa facient unum grande: 
<lb/>multae guttae implent fluvium, multa grana faciunt massam». Sed grande non 
<lb/>dicitur nisi peccatum mortale. Ergo ex multis venialibus fit unum mortale. 
<lb/>2. Item, Augustinus in lib. De decem chordis: «Nolite contemnere venialia, 
<lb/>quia minima sunt; sed timete, quia plura sunt: plerumque enim bestiae minutae 
<lb/>multae necant. Si proiiciatur quisque in locum pulicibus plenum, numquid non 
<lb/>moritur ibi? et minutissima sunt grana arenae; sed si arena amplius in navim 
<lb/>mittatur, mergit illam, ut pereat. Quam minutae sunt guttae pluviae; nonne pluviae 
<lb/>implent flumina, et domos deiiciunt?». Timenda est ergo ruina multitudinis, 
<lb/>etsi non magnitudinis. 
<lb/>3. Praeterea, omne finitum omni finito proportionabile est. Sed complacentia 
<lb/>qua aliquis in peccato mortali ad bonum commutabile convertitur, finita est. 
<lb/>Ergo proportionalis est complacentiae qua aliquis in peccato veniali convertitur 
<lb/>ad commutabile bonum. Ergo multiplicatum veniale, unum mortale facit. 
<pb n="vol. 4, p. 216"/>
<lb/>4. Praeterea, delectatio ante deliberationem rationis est veniale peccatum. Sed 
<lb/>post consensum deliberatum efficitur mortalis. Ergo veniale peccatum potest 
<lb/>fieri mortale. 
<lb/>5. Praeterea, ut in 5 Physic. dicitur, motus est unus, qui est continuus. 
<lb/>Sed contingit aliquem motum inordinatum continuum, in prima parte sui non in 
<lb/>contemptum Dei fieri, et sic est venialis; et postmodum in contemptum Dei, et 
<lb/>sic erit mortalis. Ergo illud quod prius fuit veniale, potest fieri mortale. 
<lb/>6. Praeterea, dispositio fit habitus, ut in Praedicamentis 
<lb/>Philosophus dicit. Sed veniale est dispositio ad mortale. Ergo veniale potest 
<lb/>fieri mortale. 
<lb/>7. Praeterea, eadem est distantia mortalis ad veniale, et venialis ad mortale. Sed 
<lb/>mortale per confessionem fit veniale, ut Ambrosius dicit. 
<lb/>Ergo et veniale potest fieri aliquo modo mortale. 
<lb/>8. Ad hoc etiam est quod in littera dicitur, quod quaedam non damnant nisi saepius 
<lb/>fiant, vel facienda decernantur, ut de otioso verbo, et huiusmodi. Sed damnatio 
<lb/>non est nisi per peccatum mortale. Ergo si verbum otiosum saepius iteretur, 
<lb/>erit peccatum mortale. 
<lb/>SED CONTRA, eorum quae in infinitum distant, unum non potest in aliud transmutari. 
<lb/>Sed mortale et veniale in infinitum distant; quod eorum poena ostendit, 
<lb/>quia veniali debetur poena temporalis, et mortali aeterna. Ergo veniale non 
<lb/>potest fieri mortale. 
<lb/>Praeterea, iteratio actus non diversificat speciem. Sed veniale et mortale diversa 
<lb/>genera peccatorum sunt. Ergo per hoc quod veniale multiplicatur, non fiet mortale. 
<lb/><hi rend="bold">Solutio</hi>
<lb/>Respondeo dicendum, quod cum quaeritur, an veniale possit fieri mortale, tripliciter 
<lb/>potest intelligi. Aut ita quod unus et idem numero actus quandoque sit 
<lb/>veniale, et postmodum fiat mortale; et hoc esse non potest, quia unus actus non 
<lb/>est nisi semel: ex quo enim semel transit, iterum resumi non potest idem numero; 
<lb/>et ideo si semel fuit veniale, nunquam erit mortale. 
<lb/>Vel ita quod aliquis actus qui ex genere suo venialis est, aliquo modo mortalis 
<lb/>fiat; et hoc possibile est, si tantum placeat, ut finis in eo constituatur: cum enim 
<lb/>impossibile sit esse duos fines ultimos, quandocumque ponitur aliquod bonum 
<lb/>commutabile finis ultimus vitae, oportet quod Deus non pro fine habeatur; et 
<lb/>cum finis semper maxime sit dilectus, oportet quod illud in quo finis constituitur, 
<lb/>supra Deum diligatur; quod constat peccatum mortale esse. Huiusmodi 
<lb/>autem complacentiae expressissimum signum est, quando aliquis alicui rei 
<lb/>etiam non prohibitae tantum adhaeret ut consentiat, si etiam esset prohibita, 
<lb/>illam se non relicturum; ut praecipue patet in quibusdam ebriosis, qui totam 
<lb/>vitam suam in vino posuerunt, et histrionibus, qui verba otiosa sectantur. 
<pb n="vol. 4, p. 218"/>
<lb/>Alio modo potest intelligi ut multa venialia pertingant ad quantitatem peccati 
<lb/>mortalis; et hoc quidem per se loquendo est impossibile: quia reatus et macula 
<lb/>mortalis peccati in infinitum distat ab ea quae est venialis, cum peccatum mortale 
<lb/>privet infinitum bonum, quod est bonum increatum; per veniale autem peccatum 
<lb/>tollatur aliquod causatum, ut fervor caritatis. Distantia autem privationum 
<lb/>mensuratur ex his quae privantur. Uni etiam eorum debetur poena aeterna, 
<lb/>et alteri temporalis. Sed per accidens possibile est: cum enim veniale sit 
<lb/>dispositio ad mortale, ex hoc quod aliquis frequenter venialiter peccat, fit in eo 
<lb/>etiam pronitas ad peccandum mortaliter: quanto enim magis consuescit in aliquo 
<lb/>opere, tanto magis sibi placet illud: quia signum habitus est delectatio operis, 
<lb/>ut in 2 Ethic. dicitur. Hoc tamen non de necessitate contingit: quantumcumque 
<lb/>enim excrescat pronitas ad peccandum per iterationem venialium, semper 
<lb/>tamen manet libertas in voluntate, ne in peccatum mortale delabatur. 
<lb/>AD OBIECTA 
<lb/>Et sic patet responsio ad duas primas auctoritates. Non enim intelligitur quod 
<lb/>multa venialia faciant unum mortale per se, sed per accidens, ut dictum est. 
<lb/>Ad tertium dicendum, quod non oportet omnium finitorum accipere proportionem 
<lb/>aliquam; sicut lineae et numeri nulla est proportio; quia, ut in 5 Euclidis 
<lb/>dicitur, proportio est certitudo mensurationis duarum quantitatum eiusdem 
<lb/>generis; et ita quamvis complacentia mortalis sit finita, non tamen oportet ut sit 
<lb/>proportionata complacentiae venialis, quia est alterius rationis; alia enim 
<lb/>ratione placet finis, et alia quae sunt ad finem; semper enim plus placet finis; 
<lb/>unde quantumcumque multiplicetur complacentia venialis, non adaequabit 
<lb/>complacentiam mortalis. Vel dicendum, quod complacentia mortalis peccati 
<lb/>potest considerari dupliciter. Vel ex parte eius cui placet; et sic finita est; quia 
<lb/>ex potentia finita non potest procedere actus infinitus. Vel ex parte eius quod 
<lb/>placet, et sic infinita est: quia placet ut finis, qui desideratur ut infinitum 
<lb/>bonum, quia propter finem ultimum omnia desiderantur. 
<lb/>Ad quartum dicendum, quod motus delectationis qui est in sensualitate, nullo 
<lb/>modo fit mortalis; sed consensus rationis adveniens, qui est aliud, cum diversarum 
<lb/>potentiarum non sit unus actus numero; unde non sequitur quod actus qui 
<lb/>prius fuit venialis, postea fit mortalis. 
<lb/>Ad quintum dicendum, quod ille actus continuus quamvis sit unus secundum 
<lb/>esse naturae consideratus, tamen non est unus consideratus in esse morali, 
<lb/>immo pro duobus actibus computatur. 
<lb/>Ad sextum dicendum, quod dispositio proprie dicitur illud quod se habet ut 
<lb/>incompletum in motu ad perfectum, quod est terminus motus; sicut qui addiscit, 
<lb/>habet dispositionem scientiae, qua perficitur in termino motus disciplinae. 
<lb/>Contingit autem terminum motus esse duplicem; quia vel eiusdem generis, vel 
<lb/>alterius. Verbi gratia, alterationis terminus est qualitas sicut eiusdem generis; 
<pb n="vol. 4, p. 220"/>
<lb/>sed forma substantialis sicut alterius generis. Si ergo dispositio comparatur ad 
<lb/>id quod est terminus motus eiusdem generis, sic constat quod dispositio potest 
<lb/>fieri illud ad quod disponit, sicut calor imperfectus fit calor perfectus; si autem 
<lb/>accipiatur terminus motus alterius generis, hoc nunquam contingit; sicut calor 
<lb/>imperfectus quantumcumque excrescat, nunquam fit forma substantialis ignis. 
<lb/>Dico ergo, quod veniale non est dispositio ad mortale sicut ad terminum eiusdem 
<lb/>generis, sed alterius; et ideo veniale nunquam fit mortale. 
<lb/>Ad septimum dicendum, quod est aequivocatio in veniali; cum enim dicitur, 
<lb/>quod culpa mortalis per confessionem fit venialis, non intelligitur de veniali ex 
<lb/>genere, secundum quod hic de veniali loquimur, sed intelligitur de veniali ex 
<lb/>eventu; quod quidem dicitur veniale per quamdam similitudinem ad veniale, 
<lb/>quia scilicet manet reatus ad poenam temporalem pro culpa mortali, quam confessio 
<lb/>delevit; non ita quod culpa in culpam mutetur. 
<lb/>Ad octavum dicendum, quod hoc quod dicit Magister, intelligendum est non per 
<lb/>se, sed per occasionem, inquantum scilicet venialia frequenter occasionaliter in 
<lb/>mortale inducunt, inquantum faciunt pronitatem ad illud. 
<lb/><hi rend="bold">EXPOSITIO SECUNDAE PARTIS TEXTUS</hi>
<lb/>«Et ideo de talibus cogitationibus venia petenda est». Videtur hoc esse contra 
<lb/>illud quod prius determinatum est. Quia percussio pectoris, et «Pater noster», 
<lb/>valent ad dimissionem peccati venialis, et est satisfactio propria venialium. Ergo 
<lb/>videtur quod morosa delectatio, de qua hic loquitur, sit veniale peccatum. – 
<lb/>Et dicendum, quod quamvis huiusmodi sit sufficiens satisfactio pro veniali peccato, 
<lb/>et non pro mortali, tamen etiam ad dimissionem peccati mortalis valent; 
<lb/>unde etiam pro mortalibus «Pater noster» dicere debemus, et pectus tundere. 
<lb/>«Non enim ratio nostra deduci ad consensum peccati potest, nisi cum delectatio 
<lb/>mota fuerit». Videtur hoc esse falsum; quia quaedam peccata spiritualia sunt, 
<lb/>in quibus non est aliqua carnis delectatio. - Sed dicendum, quod hoc intelligitur 
<lb/>in genere peccatorum carnalium, quorum appetitus ad sensualitatem pertinet. 
<lb/>«Non est autem silentio praetereundum, quod saepe in Scriptura nomine sensualitatis... 
<lb/>etiam inferior portio rationis... intelligitur». Hic per Scripturas, non 
<lb/>canonem Bibliae, sed dicta sanctorum significat. Ratio autem dicti est propter 
<lb/>convenientiam sensualitatis et inferioris rationis; quia utraque attendit ea quae 
<lb/>ad corpus pertinent, licet ratio inferior sub rationibus universalibus, et sensualitas 
<lb/>sub rationibus particularibus et materiae concretis. 
<pb n="vol. 4, p. 234"/>
<lb/><hi rend="bold">IN SECUNDUM SENTENTIARUM DISTINCTIO 25</hi>
<lb/><hi rend="bold">DIVISIO TEXTUS</hi>
<lb/>Postquam determinavit de libero arbitrio, ostendendo quid sit, et consequenter 
<lb/>de aliis potentiis animae, ut ostenderet in quibus liberum arbitrium poneretur; 
<lb/>hic determinat quasdam liberi arbitrii conditiones; et dividitur in partes duas: 
<lb/>in prima ostendit, quorum sit liberum arbitrium ut obiectorum; in secunda, 
<lb/>quorum sit ut subiectorum, ibi: «Et quidem secundum praedictam assignationem 
<lb/>in his tantum videtur esse liberum arbitrium qui voluntatem mutare et in 
<lb/>contraria possunt deflectere». Circa primum duo facit: primo ostendit quod 
<lb/>liberum arbitrium se habet ad utrumque oppositorum; secundo, quod est tantum 
<lb/>futurorum contingentium, ibi: «Hoc autem sciendum est». Et quidem 
<lb/>secundum praedictam assignationem dividitur haec pars in duas: in prima 
<lb/>ostendit, quorum sit liberum arbitrium quia Dei, Angelorum et hominum; in 
<lb/>secunda, quomodo in hominibus diversimode invenitur secundum diversos status, 
<lb/>ibi: «Ex praedictis perspicuum fit quod maior fuit libertas arbitrii prima 
<lb/>quam secunda». Circa primum duo facit: primo inducit obiectionem, quod liberum 
<lb/>arbitrium non sit in Deo, nec in beatis; secundo determinat veritatem, ibi: 
<lb/>«Sed quod Deus liberum arbitrium habeat, Augustinus docet». Et circa hoc duo 
<lb/>facit: primo determinat quantum pertinet ad Deum; secundo quantum pertinet 
<lb/>ad Angelos, ibi: «Angeli vero, et sancti... libero arbitrio non carent». Circa primum 
<lb/>duo facit: primo ostendit quod liberum arbitrium est in Deo; secundo 
<lb/>quod non eodem modo est in Deo sicut in aliis, ibi: «Sed aliter accipitur liberum 
<lb/>arbitrium in creatore quam in creaturis». 
<lb/>«Ex praedictis perspicuum fit quod maior fuit libertas arbitrii prima quam 
<lb/>secunda». Haec pars dividitur in duas: in prima ostendit quomodo secundum 
<lb/>diversos status liberum arbitrium accrescit vel minuitur in omnibus: et quia 
<lb/>hoc ratione diversarum libertatum contingit, ideo in secunda parte distinguit libertatem 
<lb/>arbitrii, ibi: «Est namque libertas arbitrii triplex». Circa primum tria 
<lb/>facit: primo ostendit ex praedictis quod libertas arbitrii quandoque maior, 
<lb/>quandoque minor invenitur; secundo distinguit status hominis, secundum quos 
<lb/>libertas variatur, ibi: «Et possunt notari in homine quatuor status liberi arbitrii»; 
<lb/>tertio inducit quoddam corollarium ex dictis, ibi: «Unde manifestum est 
<lb/>quod praeter alias poenalitates pro peccato illo incurrit homo poenam in corruptione 
<lb/>et depressione liberi arbitrii». 
<lb/>«Est namque libertas triplex»; dividitur haec pars in duas: in prima ostendit 
<lb/>multiplicem arbitrii libertatem; in secunda ostendit quae sit causa uniuscuiusque, 
<lb/>ibi: «Libertas autem a peccato et miseria per gratiam est». Prima dividitur 
<lb/>in duas: in prima ponit libertatis distinctionem; in secunda inducit quamdam 
<lb/>conclusionem ex praedictis, ibi: «Ex praedictis iam apparet in quo per peccatum 
<pb n="vol. 4, p. 236"/>
<lb/>sit imminutum vel corruptum liberum arbitrium». Circa primum tria facit: 
<lb/>primo distinguit triplicem libertatem, et prosequitur de primo membro, quod est 
<lb/>libertas a coactione; secundo prosequitur de secundo membro, quod est libertas 
<lb/>a peccato, ibi: «Est et alia libertas a peccato»; tertio prosequitur de tertio 
<lb/>membro, quod est libertas a miseria, ibi: «Est iterum libertas a miseria». Circa 
<lb/>secundum tria facit: primo ostendit quae sit libertas a peccato; secundo quorum 
<lb/>sit, ibi: «Istam libertatem quae est a peccato, illi soli nunc habent quos 
<lb/>Filius per gratiam liberat et reparat»; tertio movet quamdam dubitationem, ibi: 
<lb/>«Hic quaeri potest, utrum haec libertas qua quis liber est ad malum, sit libertas 
<lb/>arbitrii». Et circa hoc duo facit: primo movet dubitationem, et ponit opiniones 
<lb/>ad utramque partem; secundo determinat secundum suam opinionem, ibi: 
<lb/>«Verum nobis magis placet ut ipsa libertas arbitrii sit et illa qua quis liber est 
<lb/>ad malum, et illa qua quis liber est ad bonum faciendum». Item circa hoc duo 
<lb/>facit: primo movet quaestionem de libertate ad malum; secundo de libertate ad 
<lb/>bonum, ibi: «Similiter etiam quaeri solet, utrum illa libertas vera quae est ad 
<lb/>iustitiam faciendam, sit ipsa libertas arbitrii». 
<pb n="vol. 4, p. 238"/>
<lb/><hi rend="bold">QUAESTIO 1</hi>
<lb/>Hic quaeruntur quinque: 1. In quibus inveniatur liberum arbitrium; 2. Utrum 
<lb/>liberum arbitrium semper sit liberum a coactione, ita quod cogi non possit; 
<lb/>3. Utrum ad omnia opera humana liberum arbitrium se extendat; 4. Utrum 
<lb/>liberum arbitrium augeatur, vel minuatur; 5. De definitione libertatis quae in 
<lb/>littera tangitur. 
<lb/>ARTICULUS 1 
<lb/><hi rend="bold">Utrum in Deo sit liberum arbitrium</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod liberum arbitrium non sit in Deo. Quia, ut in lib. De somn. et 
<lb/>vigil., dicit Philosophus, cuius est potentia, eius est actus, et e contrario. 
<lb/>Sed actus liberi arbitrii, qui est eligere, Deo non convenit, cum electio sequatur 
<lb/>consilium, ut in 3 Ethic. dicitur. Consilium autem inquisitio quaedam est 
<lb/>cum quodam rationis discursu, quod Deo non competit. Ergo videtur quod in 
<lb/>Deo non sit liberum arbitrium. 
<lb/>2. Praeterea, in his quae secundum naturam sunt determinata ad unam partem, 
<lb/>non est liberum arbitrium. Non enim dicimus, quod lapis libero arbitrio deorsum 
<lb/>tendat. Sed Deus ex naturae suae conditione semper determinate bonum 
<lb/>vult. Ergo videtur quod libero arbitrio careat. 
<lb/>3. Praeterea, videtur quod nec in aliquibus creaturis sit. Ad libertatem enim 
<lb/>liberi arbitrii pertinet ut aliquis sit dominus sui actus. Sed cuiuscumque agentis 
<lb/>actus ab aliquo priore agente causatur, ipse agens non est dominus sui actus. 
<lb/>Cum igitur cuiuslibet creaturae actus in causam priorem reducatur, quae est 
<lb/>ipse Deus, qui omnia opera nostra in nobis operatur, ut Isa. 26 dicitur, videtur 
<lb/>quod liberum arbitrium in creatura nulla inveniatur. 
<lb/>4. Praeterea, videtur quod saltem in beatis non sit. Quia electio est eorum quae 
<lb/>sunt ad finem. Sed veniente fine cessant ea quae sunt ad finem. Cum ergo beati 
<lb/>fini ultimo coniuncti sint, videtur quod ad eos non pertinet electio, et per consequens 
<lb/>nec liberum arbitrium. 
<lb/>5. Item videtur quod nec in viatoribus sit. Quia electio eorum quae sunt ad 
<lb/>finem, ex ratione finis trahitur. Sed sicut in 3 Ethic. Philosophus dicit, qualis 
<lb/>unusquisque est, talis etiam finis videtur ei: qualitas autem alicuius est determinata 
<lb/>ex natura. Ergo videtur quod electio eorum quae sunt ad finem, determinetur 
<lb/>alicui ex natura sua. Ergo videtur quod liberum arbitrium non habeant 
<lb/>homines ad eligendum ea quae ad ipsos pertinent. 
<pb n="vol. 4, p. 240"/>
<lb/>6. Contra, videtur quod etiam in brutis sit. In quibuscumque enim est voluntarium, 
<lb/>in illis liberum arbitrium est. Sed ut in 3 Ethic. Philosophus dicit, 
<lb/>voluntario et pueri et alia animalia communicant. Ergo videtur quod alia animalia 
<lb/>liberum arbitrium habeant. 
<lb/>7. Praeterea liberum arbitrium consistit in electione convenientium, et refutatione 
<lb/>nocivorum. Sed alia animalia fugiunt nocivum, et prosequuntur conveniens. 
<lb/>Ergo videtur quod liberum arbitrium habeant, praecipue cum sponte 
<lb/>illud faciant. 
<lb/><hi rend="bold">Solutio</hi>
<lb/>Respondeo dicendum, quod nihil agit nisi secundum quod est in actu; et inde est 
<lb/>quod oportet omne agens esse determinatum ad alteram partem: quod enim ad 
<lb/>utrumlibet est aequaliter se habens, est quodammodo potentia respectu utriusque: 
<lb/>et inde est, quod, ut dicit Commentator in 2 Phys. ab eo 
<lb/>quod est ad utrumlibet, nihil sequitur, nisi determinetur. Determinatio autem 
<lb/>agentis ad aliquam actionem, oportet quod sit ab aliqua cognitione praestituente 
<lb/>finem illi actioni. Sed cognitio determinans actionem et praestituens finem, in quibusdam 
<lb/>quidem coniuncta est, sicut homo finem suae actionis sibi praestituit; in 
<lb/>quibusdam vero separata est, sicut in his quae agunt per naturam: rerum enim 
<lb/>naturalium actiones non sunt frustra, ut in 2 Physic. probatur, 
<lb/>sed ad certos fines ordinatae ab intellectu naturam instituente, ut sic totum opus 
<lb/>naturae sit quodammodo opus intelligentiae, ut Philosophus dicit. 
<lb/>Sic ergo patet quod haec est differentia in agentibus quia quaedam determinant 
<lb/>sibi finem et actum in finem illum, quaedam vero non: nec aliquod agens finem 
<lb/>sibi praestituere potest nisi rationem finis cognoscat et ordinem eius quod est 
<lb/>ad finem ipsum, quod solum in habentibus intellectum est: et inde est quod iudicium 
<lb/>de actione propria est solum in habentibus intellectum, quasi in potestate 
<lb/>eorum constitutum sit eligere hanc actionem vel illam; unde et dominium sui 
<lb/>actus habere dicuntur: et propter hoc in solis intellectum habentibus liberum 
<lb/>arbitrium invenitur, non autem in illis quorum actiones non determinantur ab 
<lb/>ipsis agentibus, sed a quibusdam aliis causis prioribus. 
<lb/>AD OBIECTA 
<lb/>Ad primum ergo dicendum, quod ea quae dicuntur de Deo et creaturis, ut in 
<lb/>1 libro dictum est, semper eminentius in ipso inveniuntur, et ideo electio salvatur 
<lb/>in Deo hoc modo quod abiiciatur id quod imperfectionis est retento eo quod 
<lb/>ad perfectionem pertinet: quod enim post inquisitionem consilii electio fiat, hoc 
<lb/>imperfectionis est et accidit libero arbitrio prout est in natura ignorante; unde 
<lb/>secundum hoc in Deo non salvatur; sed quantum ad hoc quod determinatio sui 
<lb/>actus non est sibi ab alio sed a seipso; unde ipse verissime sui operis dominus 
<lb/>est, et propter hoc etiam in littera dicitur quod liberum arbitrium aliter in Deo 
<lb/>quam in aliis invenitur. 
<pb n="vol. 4, p. 242"/>
<lb/>Ad secundum dicendum, quod ad rationem liberi arbitrii non pertinet ut indeterminate 
<lb/>se habeat ad bonum vel ad malum: quia liberum arbitrium per se in 
<lb/>bonum ordinatum est, cum bonum sit obiectum voluntatis, nec in malum tendit 
<lb/>nisi propter aliquem defectum, quia apprehenditur ut bonum; cum non sit 
<lb/>voluntas aut electio nisi boni, aut apparentis boni: et ideo ubi perfectissimum 
<lb/>est liberum arbitrium, ibi in malum tendere non potest, quia imperfectum esse 
<lb/>non potest. Sed hoc ad libertatem arbitrii pertinet ut actionem aliquam facere 
<lb/>vel non facere possit, et hoc Deo convenit; bona enim quae facit potest non 
<lb/>facere; nec tamen malum facere potest. 
<lb/>Ad tertium dicendum, quod Deus operatur in omnibus, ita tamen quod in unoquoque 
<lb/>secundum eius conditionem; unde in rebus naturalibus operatur sicut 
<lb/>ministrans virtutem agendi, et sicut determinans naturam ad talem actionem: in 
<lb/>libero autem arbitrio hoc modo agit ut virtutem agendi sibi ministret, et ipso 
<lb/>operante liberum arbitrium agat; sed tamen determinatio actionis et finis in 
<lb/>potestate liberi arbitrii constituitur; unde remanet sibi dominium sui actus, licet 
<lb/>non ita sicut primo agenti. 
<lb/>Ad quartum dicendum, quod illud quod est ad finem, est duplex: quoddam enim 
<lb/>est distans a fine, et quoddam est coniunctum fini, ut patet in generatione naturali. 
<lb/>Imperfectus enim calor qui est dispositio ad formam ignis, dum est in alteratione 
<lb/>praecedente non coniungitur ipsi fini; sed caliditas ultima quae est in 
<lb/>termino alterationis, coniungitur formae substantiali nec excluditur per eam. 
<lb/>Ita dico, quod quaedam ordinata sunt ad finem ultimum beatitudinis, quae ipsi 
<lb/>fini coniunguntur, ut videre, amare, et huiusmodi; et respectu horum erit sempiterna 
<lb/>et libera electio; non autem imperfectorum quae a fine distant, ut fides, 
<lb/>spes et huiusmodi. 
<lb/>Ad quintum dicendum, quod qualitas alicuius est duplex: quaedam ex habitu, et 
<lb/>quaedam ex naturali complexione; et secundum illam quae est ex habitu, videtur 
<lb/>alicui finis talis qualis est ipse; verbi gratia, ei qui habet habitum luxuriae, 
<lb/>videtur optimum delectabile venereum, quod est secundum similitudinem sui 
<lb/>habitus. In his ergo qualitas, puta hoc quod est habere virtuosum habitum vel 
<lb/>vitiosum, est in potestate nostra, et consequenter eius fieri. Sed licet naturalis 
<lb/>complexio non sit in potestate nostra, tamen adhuc fieri eius est in potestate 
<lb/>nostra, ex quo talis complexio, vel eius qualitas, est solum dispositio finis; sed 
<lb/>eius quod est tales esse vel non tales, est in potestate nostra: quia vel opera 
<lb/>causant habitum, sicut in acquisitis, vel saltem sunt dispositiones ad habitum, 
<lb/>sicut in infusis. Qualitas autem quae est ex naturali complexione, non est ad 
<lb/>hoc quod faciat finem videri huiusmodi, sed est sicut dispositio ad illud: sicut 
<lb/>patet in illis qui ex naturali complexione ad luxuriam proni sunt, quod non 
<lb/>omnes delectabile venereum prosequuntur, licet eos ad hoc quodammodo naturalis 
<lb/>complexio inclinet. 
<pb n="vol. 4, p. 244"/>
<lb/>Ad sextum dicendum, quod Philosophus accipit voluntarium large, non secundum 
<lb/>quod dicitur a voluntate, sed secundum quod dividitur contra violentum; 
<lb/>unde cum violentum sit cuius principium est extra, voluntarium erit cuius principium 
<lb/>est intra; et inde est quod animalia quae moventur ex seipsis, motus 
<lb/>voluntarios habere dicuntur, nec tamen electionem habent aut voluntatem, sicut 
<lb/>Philosophus ibidem ostendit; unde nec liberum arbitrium. 
<lb/>Ad septimum dicendum, quod animalia non apprehendunt rationem convenientis 
<lb/>per collationem, sed per quemdam naturalem instinctum; et ideo animalia habent 
<lb/>aestimationem sed non cognitionem; sicut etiam habent memoriam, sed non 
<lb/>reminiscentiam, quamvis omnia haec partis sensitivae sint: et ideo ex determinatione 
<lb/>naturae actus suos exercent, non autem ex propria determinatione agentis; unde 
<lb/>omnia eiusdem speciei similes operationes faciunt, sicut omnis aranea similem 
<lb/>facit telam, quod non esset si ex seipsis quasi per artem operantes sua opera 
<lb/>disponerent: et propter hoc in eis non est liberum arbitrium. 
<lb/>ARTICULUS 2 
<lb/><hi rend="bold">Utrum liberum arbitrium possit cogi</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod liberum arbitrium cogi possit. Quod enim immutatur ab aliquo 
<lb/>agente, cogitur ab illo. Sed ut dicit Glossa ad Rom., Deus potest immutare 
<lb/>voluntatem hominum in quodcumque voluerit. Ergo videtur quod voluntas a 
<lb/>Deo cogi possit, et ita liberum arbitrium. 
<lb/>2. Praeterea, omne agens quod non potest aliter operari quam ab altero sibi 
<lb/>determinatur, cogitur ab illo. Sed liberum arbitrium non potest aliter operari 
<lb/>quam Deus praescivit vel praedestinavit. Ergo videtur quod liberum arbitrium 
<lb/>a Deo cogatur. 
<lb/>3. Praeterea, virtus superior potest cogere inferiorem. Sed in ordine universi 
<lb/>quaedam virtutes sunt superiores quam liberum arbitrium. Ergo ipsum cogere 
<lb/>possunt. 
<lb/>4. Praeterea, intellectus est altior potentia quam voluntas. Sed intellectus cogitur 
<lb/>in demonstrationibus, ut ex 5 Metaph. apparet. Ergo videtur quod 
<lb/>etiam voluntas et liberum arbitrium cogi possint. 
<lb/>5. Praeterea, motus inferiores regulantur secundum motus superiores: quia 
<lb/>omne quod non uniformiter se habet, regulatur per aliquid uniformiter se 
<lb/>habens. Sed motus liberi arbitrii maxime difformiter se habent. Ergo videtur 
<lb/>quod indigeant regulari per actiones uniformiter se habentes. Huiusmodi autem 
<pb n="vol. 4, p. 246"/>
<lb/>in natura non sunt nisi motus caeli. Ergo per motus siderum regulantur opera 
<lb/>liberi arbitrii, et per eorum potentiam cogi possunt: quod patet ex hoc quod 
<lb/>astrologi per cursum siderum aliqua de operationibus libero arbitrio subiectis 
<lb/>praenuntiant. 
<lb/>6. Praeterea, omne quod vincitur ab aliquo cogitur ab illo. Sed incontinentes, 
<lb/>qui ducuntur passionibus, vincuntur, ut ex 7 Ethicor. patet. Ergo videtur 
<lb/>quod liberum arbitrium cogi possit. 
<lb/>7. Praeterea, difficilius est aliquem privare omnino suo actu quam suum actum 
<lb/>immutare. Sed usus liberi arbitrii potest per violentiam impediri, ut in phreneticis 
<lb/>patet. Ergo etiam videtur, quod per violentiam cogi possit ad aliquid agendum. 
<lb/>SED CONTRA, ut dicit Augustinus contra Tullium, quod est 
<lb/>necessarium non est voluntarium. Sed liberum arbitrium in ratione sua voluntarium 
<lb/>habet, cum sit facultas rationis et voluntatis. Ergo videtur quod non possit 
<lb/>per necessitatem cogi. 
<lb/>Praeterea, quidquid cogitur, non habet dominium sui actus. Sed ex hoc liberum 
<lb/>arbitrium in nobis dicitur, quod domini sumus nostrorum actuum. Ergo videtur 
<lb/>quod hoc sit contra rationem liberi arbitrii quod cogatur. 
<lb/><hi rend="bold">Solutio</hi>
<lb/>Respondeo dicendum, quod est duplex coactio; quaedam sufficiens, quae compulsio 
<lb/>vocatur; quaedam vero insufficiens, quae vocatur impulsio. Sciendum est 
<lb/>igitur quod in partibus animae quaedam sunt quae compelli possunt: sed dupliciter. 
<lb/>Quaedam enim compelluntur ex subiecto, sicut illae vires quae sunt organis 
<lb/>affixae: cum enim sine organis operationes habere non possint, compulsis 
<lb/>organis, ipsae virtutes prohibentur vel compelluntur, earum actibus violenter 
<lb/>extortis. Quaedam vero sunt quae quidem subiecto non compelluntur, quia 
<lb/>organis affixae non sunt, compelluntur tamen obiecto, sicut intellectus; ipse 
<lb/>enim non est actus alicuius partis corporis, ut Philosophus dicit in 3 de Anima, 
<lb/>et tamen demonstrationis vi cogitur. Voluntas autem neque subiecto 
<lb/>cogi potest, cum non sit organo affixa, neque obiecto: quantumcumque enim 
<lb/>aliquid ostendatur esse bonum, in potestate eius remanet eligere illud vel non 
<lb/>eligere. 
<lb/>Cuius ratio est quia obiectum intellectus est verum, obiectum autem voluntatis 
<lb/>est bonum. Invenitur autem aliquod verum in quo nulla falsitatis apparentia 
<lb/>admisceri potest, ut patet in dignitatibus; unde intellectus non potest subterfugere 
<lb/>quin illis assentiat. Similiter etiam invenitur aliquod falsum quod nullam 
<lb/>veri apparentiam habet, ut patet in oppositis dignitatum; unde illi nullatenus 
<lb/>intellectus assentire potest. Similiter etiam si proponatur voluntati aliquod 
<lb/>bonum quod completam boni rationem habeat, ut ultimus finis, propter quem 
<pb n="vol. 4, p. 248"/>
<lb/>omnia appetuntur; non potest voluntas hoc non velle; unde nullus non potest 
<lb/>non velle esse felix, aut velle esse miser. In his autem quae ad finem ultimum 
<lb/>ordinantur, nihil invenitur adeo malum quin aliquod bonum admixtum habeat, 
<lb/>nec aliquod adeo bonum quod in omnibus sufficiat: unde quantumcumque 
<lb/>ostendatur bonum vel malum, semper potest adhaerere, et fugere in contrarium, 
<lb/>ratione alterius quod in ipso est, ex quo accipitur, si malum est simpliciter, ut 
<lb/>apparens bonum; et si bonum est simpliciter, ut apparens malum: et inde est 
<lb/>quod in omnibus quae sub electione cadunt, voluntas libera manet, in hoc solo 
<lb/>determinationem habens quod felicitatem naturaliter appetit, et non determinate 
<lb/>in hoc vel illo. Quamvis autem cogi non possit, nihilominus tamen potest 
<lb/>inclinari ad agendum aliquid per aliquas dispositiones et habitus ex quibus 
<lb/>pronior efficitur ad eligendum alteram partem. 
<lb/>AD OBIECTA 
<lb/>Ad primum ergo dicendum, quod Deus operatur in voluntate et in libero arbitrio 
<lb/>secundum eius exigentiam; unde etiam si voluntatem hominis in aliud 
<lb/>mutet, nihilominus tamen hoc sua omnipotentia facit ut illud in quod mutatur, 
<lb/>voluntarie velit: et ita coactionis ratio tollitur: alias esset contradictionis implicatio, 
<lb/>si diceretur nolle illud in quod mutatur, et cogi ad illud: quia necessitas 
<lb/>coactionis voluntati contraria est, ut in 5 Metaph. Philosophus dicit. 
<lb/>Ad secundum dicendum, quod divina praescientia necessitatem libero arbitrio 
<lb/>non imponit; quamvis hoc quod praescitum est impossibile sit non evenire; et 
<lb/>hoc quomodo esse possit, in 1 libro ostensum est. 
<lb/>Ad tertium dicendum, quod ad actum liberi arbitrii, nulla virtus est eo superior 
<lb/>nisi Deus, quamvis forte aliqua alia virtus creata simpliciter potentior sit; unde 
<lb/>nulla virtus creata liberum arbitrium cogere nec immutare potest. Deus autem 
<lb/>potest quidem immutare sed non cogere, eo modo quo dicitur, non posse facere 
<lb/>ut duo contradictoria sint simul. 
<lb/>Ad quartum dicendum, quod quamvis intellectus sit superior virtus quam voluntas 
<lb/>ratione ordinis, quia prior est et a voluntate praesupponitur; tamen voluntas 
<lb/>etiam quodammodo superior est, secundum quod imperium habet super 
<lb/>omnes animae vires, propter hoc quod eius obiectum est finis; unde convenientissime 
<lb/>in ipsa summum libertatis invenitur; liber enim dicitur qui causa sui est, 
<lb/>ut in 1 Metaph. dicitur. 
<lb/>Ad quintum dicendum, quod motus caelestis se habet ad liberum arbitrium sicut 
<lb/>inclinans ad aliquid agendum, inquantum ex impressione corporis caelestis 
<lb/>relinquitur aliqua dispositio in corpore, secundum quam anima efficitur prona 
<lb/>ad hanc actionem vel illam; sicut ex naturali complexione, quidam sunt magis 
<lb/>proni ad unum vitium quam alii: et hoc modo possunt astrologi praenuntiare 
<lb/>aliquid ex his quae ex libero arbitrio dependent, coniecturaliter, et non per certitudinem 
<lb/>scientiae, quia virtutem coactivam sufficienter super libero arbitrio 
<lb/>non habent corpora caelestia. Unde etiam Ptolomaeus dicit, quod 
<pb n="vol. 4, p. 250"/>
<lb/>homo sapiens dominatur astris, quia per sapientiam suam potest vitare ea ad 
<lb/>quae astra disponunt. Avicenna tamen videtur velle, ut supra dictum est, quod 
<lb/>motus voluntatis reducantur sicut in regulans in animas corporum caelestium: 
<lb/>quia ponit quod animae inferiores sunt ex animabus superioribus; unde non est 
<lb/>mirum si impressionem habet anima superior in animam inferiorem. Sed secundum 
<lb/>fidem catholicam hoc stare non potest, quae ponit animas immediate a 
<lb/>Deo creari; unde ipse solus in voluntate operari potest, et in ipsam imprimere; 
<lb/>et ideo diversitates humanae voluntatis in uniformitatem voluntatis divinae 
<lb/>reducuntur, sicut in primam regulam. 
<lb/>Ad sextum dicendum, quod incontinens dicitur vinci a passionibus non quasi 
<lb/>cogentibus, sed vehementer inclinantibus ad aliquid agendum. 
<lb/>Ad septimum dicendum, quod usus liberi arbitrii non impeditur per se, sed per 
<lb/>accidens, inquantum scilicet ad usum liberi arbitrii requiritur usus rationis, et 
<lb/>ad usum rationis requiritur usus imaginativae virtutis, qui per laesionem organi 
<lb/>impeditur. 
<lb/>ARTICULUS 3 
<lb/><hi rend="bold">Utrum liberum arbitrium se extendat ad omnia opera humana</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod liberum arbitrium non se extendat ad omnia opera humana. 
<lb/>Liberum enim arbitrium cogi non potest, ut dictum est. Sed quaedam opera 
<lb/>humana cogi possunt: impeditur enim homo a motu per violentiam. Ergo non 
<lb/>omnia opera humana sunt liberi arbitrii. 
<lb/>2. Praeterea, in 1 Ethic. dicitur, quod quaedam opera humana sunt fines. 
<lb/>Electio autem non est finis, ut in 3 Ethic. dicitur. Cum igitur eligere sit actus 
<lb/>liberi arbitrii, videtur quod liberum arbitrium non sit omnium humanorum 
<lb/>actuum. 
<lb/>3. Praeterea, omnes actus liberi arbitrii sunt in potestate nostra. Sed quidam 
<lb/>actus sunt in nobis, non in potestate nostra existentes, sicut actus generativae, 
<lb/>nutritivae et augmentativae. Ergo non omnes actus nostri sunt liberi arbitrii. 
<lb/>4. Praeterea, potentia determinata, est ad determinatos actus. Si igitur liberum 
<lb/>arbitrium esset, omnium humanorum actuum non esset determinata sed universalis 
<lb/>potentia, quod supra falsum esse dictum est. 
<lb/>5. Praeterea, illud quod est praeter voluntatem est etiam praeter liberum arbitrium, 
<lb/>cum liberum arbitrium sit facultas voluntatis et rationis, ut supra dictum 
<lb/>est. Sed, ut Dionysius dicit, malum est praeter voluntatem. 
<lb/>Ergo liberum arbitrium hominum ad mala opera non se extendit. 
<pb n="vol. 4, p. 252"/>
<lb/>SED CONTRA est quod Damascenus dicit in 2 lib. quod homo libero arbitrio 
<lb/>inquirit, eligit, impetum facit ad opus, et sic de aliis. Ergo videtur quod ad 
<lb/>ipsum pertineant omnes actus humani. 
<lb/>Praeterea, ut supra dictum est, liberum arbitrium est voluntas. Sed omnes actus 
<lb/>humani sunt voluntarii. Ergo sunt etiam liberi arbitrii. 
<lb/><hi rend="bold">Solutio</hi>
<lb/>Respondeo dicendum, quod actus alicuius potentiae vel habitus potest esse 
<lb/>dupliciter: vel quia elicit ipsum, vel quia imperat eum. Ille autem actus proprie 
<lb/>a potentia elici dicitur qui immediate ab ipsa potentia procedit, sicut ab intellectu 
<lb/>intelligere: et hoc modo non omnes actus humani sunt liberi arbitrii; sed 
<lb/>proprius actus eius est eligere, ut supra dictum est. Sed per imperium voluntatis 
<lb/>et liberi arbitrii moventur etiam aliae potentiae in suos actus; unde virtus appetitiva 
<lb/>dicitur movens, quia imperat motum; et virtus motiva affixa musculis et 
<lb/>nervis, quia exequitur: et per modum istum omnes actus humani sunt liberi 
<lb/>arbitrii, quia ab ipso imperati, sed non eliciti. 
<lb/>AD OBIECTA 
<lb/>Ad primum ergo dicendum, quod liberum arbitrium non potest cogi in suo actu 
<lb/>proprio, qui est eligere; sed tamen potest cogi in aliquibus actibus imperatis ab 
<lb/>ipso propter coactionem virtutum exequentium. 
<lb/>Ad secundum dicendum, quod illud quod est finis respectu quorumdam, potest 
<lb/>esse etiam ordinatum ad ulteriorem finem, nisi sit ultimus finis. Nulla autem 
<lb/>operatio humana est finis ultimus nisi per accidens, inquantum scilicet fini ultimo 
<lb/>coniungit: et ideo omnium operationum humanarum potest esse electio, non 
<lb/>quidem inquantum sunt finis, sed inquantum sunt ad finem: quamvis enim vincere 
<lb/>sit finis militaris potentiae, ordinatur tamen ad ulteriorem finem; unde sub 
<lb/>electione cadere potest. 
<lb/>Ad tertium dicendum, quod homo ex hoc dicitur homo quod rationem habet; 
<lb/>unde illi tantum actus dicuntur actus humani qui sunt virium rationalium vel 
<lb/>per essentiam, vel per participationem, sicut actus concupiscibilis et irascibilis. 
<lb/>Virtutes autem nutritivae partis nullo modo rationem participant, ut in 1 Ethic. 
<lb/>dicitur; unde earum actus operationes humanae non dicuntur. 
<lb/>Ad quartum dicendum, quod ratio illa sequeretur, si omnia opera humana 
<lb/>essent liberi arbitrii quasi elicita ab ipso; quod non est verum, ut dictum est; 
<lb/>unde non sequitur quod sit universalis potentia. 
<lb/>Ad quintum dicendum, quod malum in eo quod malum est, praeter voluntatem 
<lb/>est; sed operatio humana, inquantum apparet bona, sub voluntate cadere potest; 
<lb/>et ita potest esse eius electio et libero arbitrio subiacere. 
<pb n="vol. 4, p. 254"/>
<lb/>ARTICULUS 4 
<lb/><hi rend="bold">Utrum libertas arbitrii augeatur vel minuatur</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod libertas arbitrii non augeatur neque minuatur. Illud enim quod 
<lb/>pertinet ad rationem potentiae, non variatur per actus vel habitus; cum priora 
<lb/>a posterioribus non varientur, sed eis subiaceant. Sed libertas pertinet ad rationem 
<lb/>potentiae, quae liberum arbitrium dicitur. Ergo non potest per actus vel 
<lb/>habitus virtutis aut vitii augeri et minui. 
<lb/>2. Praeterea, illud quod sequitur naturam aliquam, aequaliter invenitur in 
<lb/>omnibus habentibus naturam illam. Sed liberum arbitrium consequitur naturam 
<lb/>intellectivam, ut dictum est. Ergo in eis non augetur nec minuitur. 
<lb/>3. Praeterea, liberum arbitrium dicitur ex eo quod cogi non potest. Sed negationes 
<lb/>non recipiunt magis et minus in diversis, nec in eodem secundum diversos 
<lb/>status. Ergo etc. 
<lb/>4. Praeterea, illud quod est fortius, non vincitur nec in servitutem deducitur ab 
<lb/>eo quod est debilius. Sed liberum arbitrium est fortius quam sint passiones peccati, 
<lb/>quia eis resistere potest, et sibi subiugare. Ergo videtur quod non minuatur 
<lb/>liberum arbitrium per servitutem peccati. 
<lb/>5. Praeterea, in illud quod quilibet per se potest, unus non est altero liberior. 
<lb/>Sed in malum quilibet per se potest, et in gratia et sine gratia. Ergo videtur 
<lb/>quod liberum arbitrium alicuius non sit liberius ad malum quam alterius; et ita 
<lb/>videtur quod liberum arbitrium non augeatur vel minuatur. 
<lb/>SED CONTRA est quod dicitur ad Roman. 7, 19: «Non quod volo bonum, hoc 
<lb/>ago». Hoc autem in persona hominis damnati dicitur, ut una Glossa exponit. 
<lb/>Cum ergo in statu innocentiae nihil ad bonum impediret, videtur quod liberum 
<lb/>arbitrium augeatur et minuatur. 
<lb/>Praeterea, non redimitur nisi quod in servitute fuit. Sed per sanguinem Christi 
<lb/>de peccato redempti sumus, ut 1 Petri, 1, dicitur. Ergo per peccatum in servitutem 
<lb/>trahimur, et ita libertas minuitur. 
<lb/><hi rend="bold">Solutio</hi>
<lb/>Respondeo dicendum, quod liberum arbitrium dicitur ex eo quod cogi non potest. 
<lb/>Coactio autem, ut prius dictum est, est duplex: una compellens, et alia inducens 
<lb/>vel impellens. Hoc autem est naturale et essentiale libero arbitrio ut sufficienter 
<lb/>non cogatur coactione compellente, et hoc sequitur ipsum in quolibet statu; 
<lb/>unde non augetur talis libertas nec diminuitur per se, sed per accidens tantum. 
<lb/>Omnis enim proprietas quae consequitur naturam aliquam, quanto natura illa 
<pb n="vol. 4, p. 256"/>
<lb/>nobilius invenitur in aliquo, tanto etiam proprietas illa perfectius participatur 
<lb/>ab eo, secundum quem modum homo dicitur minus intelligens quam Angelus; et 
<lb/>ita etiam libertas a necessaria coactione nobilius invenitur in Deo quam in 
<lb/>Angelo, et in uno Angelo quam in alio, et in Angelo quam in homine. Libertas 
<lb/>autem illa quae est ab impellentibus et disponentibus in unam partem, augetur 
<lb/>et minuitur, et acquiritur et amittitur, secundum quod illa disponentia augentur 
<lb/>et minuuntur, et acquiruntur vel amittuntur; unde libertas talis per se etiam 
<lb/>augetur et minuitur in homine secundum diversos status. 
<lb/>AD OBIECTA 
<lb/>Ad primum ergo dicendum, quod libertas a necessitate est quae consequitur 
<lb/>naturam potentiae; et ideo per actus et habitus non variatur: sed libertas a 
<lb/>disponentibus, sequitur habitum et actum; et ideo secundum diversitatem 
<lb/>actuum et habituum variatur. 
<lb/>Ad secundum dicendum, quod in quibus invenitur natura una aequaliter, invenitur 
<lb/>etiam aequaliter illud quod consequitur naturam illam. Sed natura intellectiva 
<lb/>non invenitur aequaliter in Deo, Angelo et homine. Unde nec etiam libertas 
<lb/>a coactione aequaliter in omnibus est. 
<lb/>Ad tertium dicendum, quod quamvis negatio per se non recipiat magis ac 
<lb/>minus, tamen per accidens intenditur et remittitur, scilicet per intensionem et 
<lb/>remissionem suae causae; sicut dicuntur maiores tenebrae, quanto est maius 
<lb/>obstaculum lucis; unde etiam secundum quod causa libertatis, quae est natura 
<lb/>intellectiva, invenitur nobilior et minus nobilis, secundum hoc etiam ipsa libertas 
<lb/>intenditur quodammodo et remittitur. 
<lb/>Ad quartum dicendum, quod liberum arbitrium nunquam ita vincitur aut servituti 
<lb/>subiicitur passionibus peccati, ut ad peccandum compellatur, quia iam sibi 
<lb/>in peccatum non imputaretur; sed dicitur esse subiectum peccato, inquantum ex 
<lb/>peccato inclinatur ad peccandum sicut a disponente, non sicut a compellente. 
<lb/>Ad quintum dicendum, quod quamvis quilibet per se possit in malum, non 
<lb/>tamen potest quilibet eodem modo malum facere sicut ille qui habet habitum 
<lb/>malitiae: unicuique enim habenti habitum est delectabilis operatio quae est 
<lb/>secundum habitum illum: et ideo illi qui habent habitus corruptos, opera abominabilia 
<lb/>delectabiliter et sine abominatione exercent: et ideo libere illud facere 
<lb/>dicuntur, inquantum per habitum corruptum reprimitur contradictio rationis, 
<lb/>ratione obtenebrata: quod non potest esse in illis qui talibus habitibus carent: 
<lb/>et ideo dicit Philosophus in 5 Ethic., quod iustus non potest statim facere 
<lb/>opera iniustitiae, sicut iniustus facit. 
<pb n="vol. 4, p. 258"/>
<lb/>ARTICULUS 5 
<lb/><hi rend="bold">Utrum liberum arbitrium distinguatur tripliciter</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod inconvenienter distinguatur liberum arbitrium tripliciter. 
<lb/>Secundum enim diversos status libertas arbitrii variatur. Status autem hominis 
<lb/>quatuor in littera assignantur. Ergo et quatuor libertates arbitrii distingui 
<lb/>debent. 
<lb/>2. Praeterea, plus differt peccatum a iustitia quam peccatum a miseria; cum 
<lb/>prima se habeant ut opposita, secunda ut causa et effectus. Si ergo assignatur 
<lb/>alia libertas a peccato et a miseria, multo fortius debet distingui etiam alia 
<lb/>libertas a peccato et a iustitia. 
<lb/>3. Praeterea, Anselmus dicit, quod posse peccare 
<lb/>neque est libertas neque pars libertatis. Sed libertas a iustitia est secundum hoc 
<lb/>quod est posse peccare. Ergo videtur quod inconvenienter libertatem talem 
<lb/>assignet. 
<lb/>4. Praeterea, sicut differt peccatum et iustitia, sic differt gloria et miseria. 
<lb/>Si ergo contra libertatem a peccato ponit libertatem a iustitia, videtur quod 
<lb/>etiam contra libertatem a miseria deberet ponere libertatem a gloria. 
<lb/>5. Praeterea, necessitas, quaedam miseria est. Sed pars non debet dividi contra 
<lb/>totum. Ergo inconvenienter libertatem a necessitate dividit contra libertatem a 
<lb/>miseria. 
<lb/>6. Praeterea, Bernardus, distinguit triplicem libertatem, 
<lb/>scilicet libertatem arbitrii, libertatem consilii, et complaciti. Cum igitur horum 
<lb/>Magister mentionem non faciat, videtur insufficiens in libertatis distinctione. 
<lb/><hi rend="bold">Solutio</hi>
<lb/>Respondeo dicendum, quod libertas in sui ratione negationem coactionis includit. 
<lb/>Omnis autem privatio distinguitur secundum ea quae privantur; unde 
<lb/>secundum ea quae cogere possunt vel impedire, oportet libertatis distinctionem 
<lb/>sumi. Ut autem prius dictum est, duplex est coactio: quaedam perfecta, quae 
<lb/>quidem simpliciter coactio dici potest; et quaedam est imperfecta, quae potius 
<lb/>impulsio quam coactio dicitur. Si ergo consideretur libertas secundum quod 
<lb/>removetur perfecta coactio, sic erit libertas a coactione et necessitate; quae 
<lb/>quidem per se et semper liberum arbitrium sequitur; unde in littera dicitur, 
<lb/>quod in omnibus invenitur, sine qua peccatum imputari non posset. Si autem 
<lb/>dicatur libertas per remotionem impellentis seu impedientis, hoc est dupliciter: 
<pb n="vol. 4, p. 260"/>
<lb/>quia hoc quod impellit liberum arbitrium aut impedit, vel facit hoc per se, sicut 
<lb/>habitus et dispositiones, quae fiunt in ipsa anima, et sic est libertas a peccato: 
<lb/>vel per accidens, sicut impotentiae vel poenalitates, quae sunt ex parte corporis, 
<lb/>usum liberi arbitrii impedientes; et sic est libertas a miseria. 
<lb/>AD OBIECTA 
<lb/>Ad primum ergo dicendum, quod libertates non distinguuntur secundum diversos 
<lb/>status hominis, cum una libertas in diversis statibus participetur. Libertas 
<lb/>enim a necessitate omnibus statibus communis est. Libertas autem a peccato est 
<lb/>tribus statibus communis, scilicet primo statui innocentiae, et tertio qui est post 
<lb/>reparationem gratiae, et quarto qui est in gloria; tamen secundum magis et 
<lb/>minus, sicut in littera designatur. Libertas autem a miseria duobus statibus 
<lb/>communis est, scilicet statui innocentiae, et statui gloriae. 
<lb/>Ad secundum dicendum, quod liberum arbitrium quamvis possit in bonum et in 
<lb/>malum, tamen per se in bonum ordinatum est: et ideo illud quod impedit ipsum 
<lb/>a bono, simpliciter impeditivum ipsius est, et corruptivum; et propter hoc libertas 
<lb/>ab eo quod impedit a bono, simpliciter libertas dicitur, quae est libertas a 
<lb/>peccato; quod autem impedit illud a malo, quod corruptio eius est, non est 
<lb/>impeditivum eius nisi secundum quid; sicut etiam cum corrumpitur ignorantia 
<lb/>in homine, dicitur corruptio secundum quid. Hoc autem quod a peccato impedit, 
<lb/>est iustitiae rectitudo in ratione existens: et inde est quod libertas a iustitia 
<lb/>non est libertas simpliciter, sed secundum quid: et ideo inter principales partes 
<lb/>libertatis assignari non debet; sed tamen reducitur ad illam libertatem quae est 
<lb/>a peccato, propter similitudinem in modo; sicut enim peccatum per se impedit a 
<lb/>bono per modum habitus vel dispositionis; ita etiam iustitia impedit a malo. 
<lb/>Ad tertium dicendum, quod non est libertas simpliciter, ut dictum est, libertas a 
<lb/>iustitia, sed secundum quid; et propter hoc etiam non computatur inter partes 
<lb/>principales, sed quasi per consequens reducitur ad alteram libertatum, ut dictum 
<lb/>est. 
<lb/>Ad quartum dicendum, quod de ratione beatitudinis vel gloriae est ut aliquis 
<lb/>omnia habeat quae vult, et nihil mali velit, ut dicit Augustinus; et ideo gloria in 
<lb/>nullo impedit usum liberi arbitrii; et propter hoc non assignatur aliqua libertas 
<lb/>a gloria: nulla enim voluntas miseriam quaerit et gloriam fugit, cum omnes 
<lb/>naturaliter beati esse velint. 
<lb/>Ad quintum dicendum, quod coactionem illam quae per libertatem necessitatis 
<lb/>excluditur miseria non includit, eo quod nunquam ad tantam miseriam devenitur 
<lb/>ut liberum arbitrium cogi possit: et ideo non est inconveniens, si libertas a 
<lb/>necessitate contra libertatem a miseria distinguatur. 
<lb/>Ad sextum dicendum, quod Magister, ut ex dictis patet, distinguit liberum arbitrium 
<lb/>secundum ea a quibus est libertas; et haec est per se divisio eius, ut dictum 
<lb/>est. Bernardus autem distinguit libertatem secundum terminum ad quem; et 
<lb/>hoc est illud quod sub electione cadit. Cum igitur nihil cadat sub electione nisi 
<pb n="vol. 4, p. 262"/>
<lb/>secundum quod habet aliquam rationem boni, secundum diversos gradus bonitatis 
<lb/>in humanis actibus diversas libertates distinguit. Est enim aliquid in 
<lb/>humanis actibus quod est licitum, quia nulla lege prohibetur: et respectu huiusmodi 
<lb/>dicit libertatem arbitrii, quia in iudicio nostro consistit, utrum hoc sequamur 
<lb/>vel non. Ulterius est aliquid quod non tantum est licitum, sed etiam utile 
<lb/>est; quia omnia licent, sed non omnia expediunt, ut Apostolus ait: et secundum 
<lb/>hoc assignat libertatem consilii, quia consilium est de meliori bono, quod est 
<lb/>expediens ad salutem. Est etiam aliquid quod delectat, et respectu huiusmodi 
<lb/>assignat libertatem complaciti; unde dicit, quod libertas arbitrii discernere 
<lb/>habet quid liceat, libertas autem consilii probare quid expediat, libertas autem 
<lb/>complaciti experiri quid libeat. 
<lb/><hi rend="bold">EXPOSITIO TEXTUS</hi>
<lb/>«Quod philosophi definientes dixerunt liberum de voluntate iudicium». 
<lb/>Sciendum, quod illa non est vera definitio, sed quaedam notificatio; unde large 
<lb/>definitionem sumit. Differt autem a praedicta superius assignata; quia illa data 
<lb/>est secundum hoc ad quod est liberum arbitrium, quia scilicet in bonum et 
<lb/>malum; haec autem datur secundum libertatis causam. Inde cum dicitur: 
<lb/>«Liberum de voluntate iudicium»; haec praepositio «de» libertatis causam 
<lb/>notat: quia voluntas, ut prius dictum est, totius libertatis finis est.
<lb/>«Et quidem secundum praedictam assignationem in his tantum videtur esse 
<lb/>liberum arbitrium qui voluntatem mutare et in contraria possunt deflectere»; 
<lb/>non secundum illam philosophorum, quam ponunt secundum suam expositionem, 
<lb/>quam addit dicens, quod «liberum est ad utrumlibet»; sed secundum illam 
<lb/>quam supra ex verbis Augustini accipit. 
<lb/>«Non potest non peccare: ante reparationem etiam mortaliter, post reparationem 
<lb/>vero saltem venialiter». Intelligendum est quantum ad praesens pertinet 
<lb/>quia de hoc infra quaeretur «non peccare», idest non in peccato esse, sicut 
<lb/>etiam videre dupliciter sumitur, pro habere visum, et pro uti visu. 
<lb/>«Corrupta est ergo libertas arbitrii per peccatum, et ex parte perdita». 
<lb/>Corruptam dicit propter libertatem a necessitate, quae naturalis est, sicut etiam 
<lb/>alia bona naturalia per peccatum corrumpuntur, licet semper maneant; perditam 
<lb/>vero ostendit propter libertatem a peccato, quae quidem ex toto, adveniente 
<lb/>peccato, tollitur, sicut et alia innocentiae et gratiae bona. 
<pb n="vol. 4, p. 264"/>
<lb/>«Hic quaeri potest, utrum haec libertas qua quis liber est ad malum, sit libertas 
<lb/>arbitrii». Sciendum est, quod si libertas dicat facultatem ipsius potentiae, sic 
<lb/>eadem est libertas arbitrii et a peccato et a iustitia; quae quidem per illa, sicut 
<lb/>per quosdam habitus, disponitur. Si autem dicat facultatem habitus, tunc alia 
<lb/>libertas est a peccato et a iustitia, et utraque superadditur libertati arbitrii, 
<lb/>sicut habitus potentiae. Unde secundum aliquid utraque opinio verum dicit. 
<lb/>«Liberius est ad malum, quod per se potest, quam ad bonum, quod, nisi gratia 
<lb/>liberetur et adiuvetur, non potest». Videtur hoc esse falsum: quia, ut dictum est, 
<lb/>ad malum non est libertas, nisi secundum quid; et quod est simpliciter, est magis 
<lb/>eo quod est secundum quid. - Et dicendum, quod haec comparatio non attenditur 
<lb/>secundum proprietatem libertatis; quia libertas ad bonum magis est libertas 
<lb/>quam libertas ad malum: sed attenditur secundum sufficientiam liberi arbitrii, 
<lb/>quod quidem per se in quodlibet malum potest, non autem in quodlibet bonum. 
<pb n="vol. 4, p. 278"/>
<lb/><hi rend="bold">IN SECUNDUM SENTENTIARUM, DISTINCTIO 26</hi>
<lb/><hi rend="bold">DIVISIO TEXTUS</hi>
<lb/>Ostenso quam scientiam et quam potentiam homo in primo statu habuit, hic 
<lb/>ostendit quam gratiam accepit; et dividitur in partes duas: in prima determinat 
<lb/>de gratia in se; in secunda determinat de ea in comparatione ad statum primi 
<lb/>hominis, 29 dist.: «Post haec considerandum est, utrum homo ante peccatum 
<lb/>eguerit gratia operante et cooperante». Prima dividitur in duas: in prima 
<lb/>determinat de gratia secundum veritatem; in secunda removet quosdam errores 
<lb/>circa gratiam, 28 dist.: «Id vero inconcusse et incunctanter teneamus». Prima 
<lb/>dividitur in duas: in prima determinat gratiae potestatem, distinguens eam per 
<lb/>comparationem ad liberum arbitrium; in secunda inquirit genus gratiae; et 
<lb/>quomodo gratia mereri dicatur, dist. 27, ibi: «Si vero quaeritur, quomodo ipsa 
<lb/>gratia praeveniens mereatur augeri..., ut hoc aperte insinuari valeat, praemittendum 
<lb/>est, tria esse genera bonorum». 
<lb/>Prima dividitur in duas: in prima dividit gratiam in operantem et cooperantem; 
<lb/>quae quidem divisio sumitur secundum effectum quem gratia in libero arbitrio 
<lb/>habet; secundo inquirit de partibus divisionis, utrum dividant gratiam per essentiam, 
<lb/>vel secundum rationem tantum, ibi: «Hic considerandum est». Prima in 
<lb/>duas: in prima ponit gratiae distinctionem; in secunda removet quasdam dubitationes, 
<lb/>ibi: «Non est tamen ignorandum quod alibi Augustinus significare videtur». 
<lb/>Prima in duas: in prima distinguit gratiam in operantem et cooperantem; 
<lb/>in secunda ostendit ordinem gratiae ad bonam voluntatem, ibi: «Itaque bona 
<lb/>voluntas comitatur gratiam, non gratia voluntatem». Circa primum duo facit: 
<lb/>primo dividit gratiam in operantem et cooperantem; secundo exponit divisionis 
<lb/>membra, ibi: «Operans enim gratia est quae praevenit voluntatem bonam». 
<lb/>«Itaque bona voluntas comitatur gratiam, non gratia voluntatem». Hic ostendit 
<lb/>ordinem gratiae ad bonam voluntatem; et circa hoc duo facit: primo ostendit quod 
<lb/>quaedam gratia, quae operans vel praeveniens dicitur, bonam voluntatem praecedit; 
<lb/>secundo quod quaedam gratia, quae subsequens vel cooperans dicitur, a bona 
<lb/>voluntate praevenitur, ibi: «Ipsa eadem tamen voluntas quaedam gratiae dona 
<lb/>praevenit». Circa primum duo facit: primo ostendit quod gratia bonam voluntatem 
<lb/>praecedit; secundo ostendit quae sit ipsa gratia, ibi: «Et si diligenter intendas, 
<lb/>nihilominus tibi monstratur quae sit ipsa gratia voluntatem praeveniens». 
<lb/>«Non est tamen ignorandum quod alibi Augustinus significare videtur». Hic 
<lb/>solvit quae praedictis contradicere videntur, et dividitur in duas partes; secundum 
<lb/>quod duas auctoritates inducit, quae videntur praedictis adversari; secunda 
<lb/>incipit ibi: «Ceterum quaestionem hanc magis acuunt et urgent verba 
<lb/>Augustini»; et utraque dividitur in obiectionem et responsionem. 
<pb n="vol. 4, p. 280"/>
<lb/><hi rend="bold">QUAESTIO 1</hi>
<lb/>Hic quaeruntur sex: 1. Utrum gratia ponat quid creatum in anima; 2. Si ponit, 
<lb/>utrum ut substantia, vel accidens; 3. Si est accidens, in quo sit sicut in subiecto, 
<lb/>utrum in essentia animae, vel in potentia; 4. Utrum gratia sit virtus; 5. De divisione 
<lb/>gratiae in operantem et cooperantem, vel praevenientem et subsequentem; 
<lb/>6. Utrum gratia dividatur per essentiam in diversis virtutibus et donis, et huiusmodi. 
<lb/>ARTICULUS 1 
<lb/><hi rend="bold">Utrum gratia sit aliquid creatum in anima</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod gratia nihil creatum in anima ponat. Gratia enim acceptationem 
<lb/>quamdam ponit in eo qui habere gratiam dicitur, ut scilicet sit acceptus ei 
<lb/>cuius gratiam habet. Sed ex hoc quod aliquis dicitur acceptus alicui nihil ponitur 
<lb/>in acceptato, sed in acceptante. Ergo ex hoc quod homo gratiam Dei habere 
<lb/>dicitur, nihil in eo ponitur. 
<lb/>2. Praeterea, ut dicitur Sap. 11, Deus diligit omnia quae sunt. Sed gratia non 
<lb/>aliud quam acceptionem dilectionis significat. Si ergo in homine aliquid ponitur 
<lb/>supra sua naturalia per hoc quod gratiam habere dicitur, videtur quod in 
<lb/>omnibus creaturis aliquid supra naturalia ponendum sit per hoc quod a Deo 
<lb/>diligi dicuntur. 
<lb/>3. Praeterea, quanto natura perfectior est, tanto expeditius suum finem consequi 
<lb/>potest. Sed natura humana inter alias creaturas, ad minus inferiores, perfectior 
<lb/>est. Si igitur aliae creaturae sola Dei providentia sine aliquo superaddito 
<lb/>suis naturalibus finem proprium consequi possunt, videtur quod multo fortius 
<lb/>haec rationalis creatura consequi possit. Ergo nullo superaddito naturalibus 
<lb/>indiget, quod gratia dici possit. 
<lb/>4. Praeterea, eius est recreare, cuius est creare. Sed ipse Deus solus sine medio 
<lb/>animam creavit. Ergo eius solius est recreare. Si igitur gratia recreare dicitur, 
<lb/>videtur quod gratia nihil creatum dicat. 
<lb/>5. Praeterea, sicut anima est vita corporis, ita Deus est vita animae. Sed anima 
<lb/>vivificat corpus nullo medio. Ergo et Deus vivificat animam immediate. Non 
<lb/>ergo gratia aliquid creatum in anima est, cum per gratiam animae vivere dicantur. 
<lb/>Ad hoc etiam possunt induci quaedam rationes quae supra positae sunt in 
<lb/>1 lib., 17 dist. de caritate; unde hic dimittantur. 
<pb n="vol. 4, p. 282"/>
<lb/>SED CONTRA, Isidorus dicit, quod gratia est divinae misericordiae donum, per 
<lb/>quod bonae voluntatis fit exitus. Sed dona quae a Deo percipimus, quid creatum 
<lb/>in anima ponunt. Ergo videtur quod gratia sit quid creatum in anima. 
<lb/>Praeterea, nullus dicitur esse gratus alicui, si ille in diligendo non errat, nisi 
<lb/>per hoc quod aliquid boni in ipso est. Sed Deus in diligendo non errat. Ergo 
<lb/>per hoc quod aliquis gratiam Dei habere dicitur, aliquid in ipso prae aliis 
<lb/>significatur. 
<lb/><hi rend="bold">Solutio</hi>
<lb/>Respondeo dicendum, quod nomen gratiae quamdam liberalitatem importat; 
<lb/>unde ex hoc quod gratis datur, gratia dicitur. Liberalis autem donationis principium 
<lb/>est amor: et inde est quod nomen gratiae dupliciter sumitur. Uno modo 
<lb/>pro ipsa acceptione amoris, secundum quod aliquis gratiam alterius habere 
<lb/>dicitur qui eum diligit. Alio modo pro ipso dono quod liberaliter datur ex 
<lb/>amore; unde gratia dicitur donum quod gratis datur. Utrolibet autem modo 
<lb/>gratia sumatur, oportet quod aliquid creatum in anima significetur. Si enim pro 
<lb/>ipsa divina dilectione gratia accipiatur, patet quod aliquem effectum eius in 
<lb/>anima ponit. Sicut enim scientia Dei a nostra differt in hoc quia nostra scientia 
<lb/>causatur a rebus, sua autem est causa rerum, ita etiam noster amor ex bonitate 
<lb/>dilecti causatur, quae ad amorem sui trahit; amor autem divinus bonitatem 
<lb/>rebus profundit; unde Dionysius dicit, quod divinus amor non 
<lb/>permisit eum sine germine esse; unde per hoc quod Deus dicitur aliquem diligere, 
<lb/>significatur effectus divinae dilectionis in dilecto esse. 
<lb/>Similiter etiam si accipiatur gratia donum gratis datum, oportet quod aliquid 
<lb/>creatum intelligatur. Est enim quoddam donum gratis datum quod quidem 
<lb/>increatum est, scilicet Spiritus Sanctus. Sed quod hoc donum nunc habeatur cum 
<lb/>prius non haberetur, hoc non ex sui mutatione contingit, sed ex mutatione eius 
<lb/>cui datur. Unde oportet quod ex hoc ipso quod Spiritus Sanctus alicui datur, aliquid 
<lb/>ipsi creaturae accrescat quod prius non habebat, secundum cuius adeptionem 
<lb/>Spiritum Sanctum habere dicitur. Unde gratia qualitercumque significetur, 
<lb/>ostendit aliquid creatum in anima esse, quod gratis datur; quamvis etiam nomine 
<lb/>gratiae aliquid increatum significari possit; ut vel ipsa divina acceptatio vel 
<lb/>etiam datum increatum quod est Spiritus Sanctus potest dici gratia. 
<lb/>AD OBIECTA 
<lb/>Ad primum ergo dicendum quod quando aliquis acceptus homini dicitur, aliquid 
<lb/>in homine significatur unde acceptatur; sed tamen hoc non est causatum 
<lb/>semper ab acceptatione, immo est acceptationis causa. Sed cum aliquis Deo 
<lb/>gratus vel acceptus dicitur, significatur aliquid in ipso quod ex Dei acceptatione 
<lb/>causatur. 
<pb n="vol. 4, p. 284"/>
<lb/>Ad secundum dicendum, quod cum dilectio Dei bonitatem creaturae causet, 
<lb/>secundum diversos gradus bonitatis in creaturis, diversimode Deus aliqua diligere 
<lb/>dicitur, nulla diversitate in ipso intellecta; unde et diligere omnes creaturas 
<lb/>dicitur, secundum quod bonum naturae omnibus tradit: sed illa est simpliciter 
<lb/>et perfecta dilectio, quasi amicitiae similis, qua non tantum diligit creaturam 
<lb/>sicut artifex opus, sed etiam quadam amicabili societate, sicut amicus amicum, 
<lb/>inquantum trahit eos in societatem suae fruitionis, ut in hoc eorum sit gloria 
<lb/>et beatitudo quo Deus beatus est: et haec est dilectio qua sanctos diligit, 
<lb/>quae antonomastice dilectio dicitur; et ideo etiam effectus huiusmodi electionis 
<lb/>antonomastice gratia vocatur: quamvis et omnes naturales bonitates gratiae 
<lb/>dici possunt, quia gratis a Deo dantur. 
<lb/>Ad tertium dicendum, quod si finis hominis non esset altior fine ad quem perveniunt 
<lb/>ceterae creaturae, sequeretur quod homo imperfectior aliis esset, si finem 
<lb/>suum per naturam suam consequi non posset, quod cetera possunt. Sed quia 
<lb/>finis ad quem homo pertingit, excellentior est omni fine quem creaturae aliae 
<lb/>consequuntur, et omnem facultatem naturae excedit, hoc ipso quod homo talem 
<lb/>finem consequi potest, licet non per se, sed aliquibus auxiliis divinitus collatis, 
<lb/>invenitur ceteris dignior, sicut ille qui perfectam sanitatem consequitur multis 
<lb/>exercitiis, melioris naturae est quam ille qui non nisi modicam sanitatem pauco 
<lb/>exercitio consequitur, ut in 2 Caeli et Mundi dicitur. 
<lb/>Ad quartum dicendum, quod creare et recreare effective Dei est: unde sicut 
<lb/>creando, formam substantialem rei confert per quam in esse naturali subsistit; 
<lb/>ita etiam recreando, formam gratiae confert, per quam in esse gratiae permanet: 
<lb/>non enim potest intelligi quod aliquis sit agens nisi aliquid in effectu suo 
<lb/>faciat, vel formam aliquam inducat, vel substantialem, vel accidentalem; unde 
<lb/>gratia dicitur recreare formaliter; sed Deus effective. 
<lb/>Ad quintum dicendum, quod anima quodammodo similiter se habet ad corpus 
<lb/>ut Deus ad animam, et quodammodo dissimiliter. In hoc enim similitudo tenet 
<lb/>quod utrumque rationem causae efficientis habet, sed in hoc differt quod anima 
<lb/>est etiam causa formalis corporis; unde immediate corpus vivificat; cum inter 
<lb/>materiam et formam non sit aliquid medium, ut in 8 Metaph. 
<lb/>Philosophus dicit. Deus autem non est forma animae, nisi exemplaris; unde 
<lb/>oportet quod mediante aliqua forma, in esse gratuito eam vivificet. 
<pb n="vol. 4, p. 286"/>
<lb/>ARTICULUS 2 
<lb/><hi rend="bold">Utrum gratia sit accidens</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod gratia non sit accidens. Accidens enim non transit de subiecto 
<lb/>in subiectum, cum individuationem a subiecto habeat. Sed gratia de subiecto in 
<lb/>subiectum transit, ut dicitur Num. 11, 17: «Tollam de spiritu tuo et dabo senioribus»; 
<lb/>et iterum 4 Reg. 11, 15: «Spiritus Eliae requievit super Eliseum». Ergo 
<lb/>videtur quod gratia non sit accidens. 
<lb/>2. Praeterea, omne accidens habet aliquod subiectum cuius per se accidens est, 
<lb/>cum omne quod est per accidens, ad per se reducatur. Sed gratiae non est 
<lb/>assignare aliquod subiectum per se, cum omne accidens per se ex principiis 
<lb/>subiecti causetur, gratiae vero nihil causatum sit causa nisi solus Deus. Ergo 
<lb/>videtur quod gratia non sit accidens. 
<lb/>3. Praeterea, nullum accidens est dignius suo subiecto. Sed gratia dignior est 
<lb/>quam ipsa anima, quia per ipsam gratiam summo bono coniungitur. Ergo videtur 
<lb/>quod gratia non sit accidens. 
<lb/>4. Praeterea, nullum accidens agit in subiectum in quo est, etiamsi in aliud 
<lb/>exterius agat. Sed gratia agit in ipsam animam gratificando eam et movendo in 
<lb/>opus. Ergo etc. 
<lb/>5. Praeterea, omne accidens quod amitti potest, etiam corrumpi potest. Sed 
<lb/>gratia amittitur, non tamen corrumpitur, cum sit expressior similitudo Dei quam 
<lb/>etiam naturalis similitudo animae, ratione cuius anima incorruptibilis dicitur. 
<lb/>Ergo videtur quod gratia non sit accidens. 
<lb/>SED CONTRA, super illud Psal. 103: «Ut exhilaret faciem in oleo», dicit Glossa: 
<lb/>«Gratia est nitor animae, concilians sanctum amorem». Sed nitor accidens 
<lb/>nominat. Ergo videtur quod gratia sit accidens. 
<lb/>Praeterea, omne quod intenditur et remittitur est accidens: quia substantia non 
<lb/>recipit magis et minus, ut in Praedicamentis dicitur. Sed gratia est huiusmodi, 
<lb/>ut in littera patet: quia meretur augeri ut aucta mereatur et perfici. Ergo est 
<lb/>accidens. 
<lb/><hi rend="bold">Solutio</hi>
<lb/>Respondeo dicendum, quod ex quo gratia creatum quid ponitur, necesse est 
<lb/>ipsam in genere accidentium poni. Cuius ratio est, quia omne illud quod advenit 
<lb/>alicui post esse completum, accidentaliter se habet ad ipsum; unde cum gratia 
<lb/>post esse animae sibi adveniat, non est aliquid de essentia eius; unde oportet 
<lb/>quod accidentaliter ad ipsam se habeat. Sed tamen aliquid accidentaliter ad 
<pb n="vol. 4, p. 288"/>
<lb/>aliud se habet quod tamen in se substantia est, sicut indumentum ad corpus: 
<lb/>sicut etiam e contrario aliquid substantialiter ad alterum se habet, quod tamen 
<lb/>in se accidens est, sicut color ad albedinem; et sic non potest de gratia accidere: 
<lb/>cum enim ponatur gratia esse coniungens animam fini ultimo, hoc non potest 
<lb/>intelligi nisi vel per modum formae vel per modum efficientis. Si per modum 
<lb/>efficientis, sic oporteret aliquam substantiam creatam esse mediam inter animam 
<lb/>et Deum, quae eam Deo coniungeret; et sic anima non immediate a Deo 
<lb/>gratificaretur et glorificaretur, quod est alienum a fide: oportet enim quod sicut 
<lb/>anima immediate a Deo creatur effective, ita etiam immediate ab ipso recreetur. 
<lb/>Si autem intelligatur formaliter, tunc oportet quod gratia sit forma animae; et 
<lb/>cum adveniat post esse completum, de necessitate erit accidens: non enim invenitur 
<lb/>aliqua forma in genere substantiae quae alteri accidentaliter adveniat. 
<lb/>AD OBIECTA 
<lb/>Ad primum ergo dicendum, quod gratia eadem numero non transit de subiecto 
<lb/>in subiectum: sed talis modus loquendi intelligitur in Scripturis propter similitudinem 
<lb/>gratiae ad similes actus in specie. 
<lb/>Ad secundum dicendum, quod quaedam accidentia sunt per se, quae semper 
<lb/>actu consequuntur suum subiectum; quaedam autem non semper in actu, semper 
<lb/>autem in habilitate. Unde cum illud quod per se inest, semper insit, subiectum 
<lb/>aliquando dicitur esse per se subiectum respectu ipsius accidentis, sicut 
<lb/>ignis est per se subiectum caloris; et tale accidens ex principiis subiecti causatur, 
<lb/>non solum quantum ad habilitatem, sed etiam quantum ad essentiam accidentis: 
<lb/>aliquando respectu habilitatis tantum, sicut aer qui non semper illuminatur 
<lb/>in actu, semper tamen illuminabilis est; et haec illuminabilitas ex principiis 
<lb/>subiecti causatur, quamvis lumen ab extrinseco sit. Similiter dico, quod 
<lb/>lumen gratiae ab extrinseco est; sed receptibilitas gratiae semper subiectum 
<lb/>consequitur, et ex principiis subiecti causatur, sicut etiam patet in hoc quod est 
<lb/>disciplinae perceptibile. 
<lb/>Ad tertium dicendum, quod simpliciter in esse suo consideratum subiectum, 
<lb/>accidente nobilius est; sed quo ad quid, nihil prohibet accidens subiecto melius 
<lb/>esse quantum ad esse accidentale: semper enim illud quod se habet per modum 
<lb/>actus, nobilius est eo quod se habet per modum potentiae, inquantum huiusmodi. 
<lb/>Sicut autem forma substantialis est actus materiae in esse substantiali, ita 
<lb/>accidens est actus subiecti in esse accidentali; unde secundum hoc albedo est 
<lb/>nobilior corpore, et gratia anima. 
<lb/>Ad quartum dicendum, quod agere aliquid dicitur dupliciter: scilicet formaliter, 
<lb/>sicut albedo facit album parietem, et hoc modo accidens in subiectum agere 
<lb/>potest; et sic gratia in animam agit, mundificando ipsam et gratificando: alio 
<lb/>modo effective, sicut pictor parietem album facit; et hoc modo nec gratia nec 
<lb/>aliquod accidens in subiectum suum agit. 
<pb n="vol. 4, p. 290"/>
<lb/>Ad quintum dicendum, quod imago Dei et similitudo dicitur de anima et de gratia; 
<lb/>sed diversimode: quia anima dicitur imago secundum hoc quod Deum imitatur; 
<lb/>sed gratia dicitur imago, sicut illud quo anima Deum imitatur; sicut corpus 
<lb/>figuratum alio modo dicitur imago quam figura ipsa: unde cum non eodem 
<lb/>modo anima et gratia dicantur imago, non sequitur, si anima est incorruptibilis, 
<lb/>quod gratia non corrumpatur; immo cum corrumpitur, simul etiam in nihilum 
<lb/>redit. 
<lb/>ARTICULUS 3 
<lb/><hi rend="bold">Utrum gratia sit in potentia, vel anima, sicut in subiecto</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod gratia sit in potentia animae sicut in subiecto. Illud enim quod 
<lb/>naturalibus superadditur, inter naturalem causam et effectum medium non 
<lb/>cadit. Sed gratia naturalibus superadditur. Cum igitur potentia sit effectus 
<lb/>naturalis ipsius essentiae, videtur quod gratia non cadat medium inter essentiam 
<lb/>et potentiam; et ita non sit in essentia sicut in subiecto, sed magis in 
<lb/>potentia. 
<lb/>2. Praeterea, illud quod est immediatum principium actus, est potentia: quia 
<lb/>sicut potentia ab essentia, ita operatio a potentia procedit. Sed gratia immediate 
<lb/>ordinat ad actum: quod ex definitione eius patet: dicitur enim gratia gratuitum 
<lb/>Dei donum quod bonum facit habentem, et opus eius bonum reddit. Ergo 
<lb/>videtur quod gratia sit in potentia sicut in subiecto. 
<lb/>3. Praeterea, Augustinus dicit in littera, quod gratia praeparat voluntatem: non 
<lb/>autem nisi sicut accidens praeparat subiectum. Alibi etiam 
<lb/>dicit, quod gratia se habet ad liberum arbitrium sicut sessor ad equum. Cum 
<lb/>igitur voluntas sive liberum arbitrium sit potentia, videtur quod gratia sit in 
<lb/>potentia sicut in subiecto. 
<lb/>4. Praeterea, gratia opponitur culpae. Sed omne vitium, ad minus actuale, est 
<lb/>in aliqua potentia sicut in subiecto. Cum igitur opposita sint circa idem, videtur 
<lb/>quod gratia etiam sit in potentia animae sicut in subiecto. 
<lb/>5. Praeterea, habitus infusi et acquisiti non differunt nisi secundum principium 
<lb/>efficiens: constat enim quod ad eosdem actus in specie ordinantur. Sed habitus 
<lb/>acquisiti sunt per prius in potentia quam in essentia: non enim sunt in essentia 
<lb/>nisi mediante potentia. Ergo et habitus infusi: non igitur gratia est in essentia 
<lb/>animae sicut in subiecto, sed magis in potentia. 
<pb n="vol. 4, p. 292"/>
<lb/>SED CONTRA, gratia dicitur esse vita animae. Sed vivere viventibus est esse, ut in 
<lb/>2 de Anima Philosophus dicit; esse autem essentiam respicit. Ergo et 
<lb/>gratia per prius essentiam quam potentiam respicit. 
<lb/>Praeterea, nullum accidens extenditur in agendo ultra actionem sui subiecti, 
<lb/>cum agens non proprie dicatur accidens, sed subiectum accidentis. Sed gratia 
<lb/>non determinatur ad aliquem actum, cum omnis actus humanus meritorius esse 
<lb/>possit, nec hoc possit esse nisi a gratia, quae merita bona in nobis causat, ut in 
<lb/>littera dicitur. Cum igitur omnis potentia se habeat ad determinatos actus, videtur 
<lb/>quod gratia non sit in potentia animae sicut in subiecto. 
<lb/><hi rend="bold">Solutio</hi>
<lb/>Respondeo dicendum, quod ab omnibus communiter dicitur, quod gratia respicit 
<lb/>essentiam animae, virtus autem potentiam; sed qualiter hoc intelligendum 
<lb/>sit, a diversis diversimode traditur. Quidam enim hoc accipere volunt secundum 
<lb/>appropriationem quamdam, et non proprie dictum. Cum enim virtus dicatur id 
<lb/>quod operationis principium est, operatio autem potentiam sequatur, convenienter 
<lb/>virtus ad potentiam refertur. Gratiae autem effectus est ut Deo acceptum 
<lb/>faciat; hoc autem per prius respicit ipsam animam quam operationem eius; 
<lb/>unde Genes. 4 dicitur, quod respexit Deus ad Abel et ad munera eius, quasi per 
<lb/>prius acceptans offerentem quam ea quae offerebantur. 
<lb/>Quidam vero hoc accipiunt proprie dictum, dicentes, quod proprium et primum 
<lb/>subiectum gratiae est essentia animae, virtutis autem potentia: et hoc rationabilius 
<lb/>est, et dictis Dionysii consonat. Cum enim nullius operatio supra facultatem 
<lb/>naturae operantis extendatur, oportet quod si operatio alicuius supra id 
<lb/>quod naturaliter potest, extenditur, etiam natura quodammodo supra seipsam 
<lb/>elevetur. Cum igitur actus meritorii facultatem humanae naturae excedant, non 
<lb/>possunt isti actus ab homine procedere, quia in eos solis naturalibus homo non 
<lb/>potest, nisi quodammodo natura humana etiam altius esset sublimata. Et ideo 
<lb/>dicit Dionysius, quia sicut in rebus naturalibus est quod illud 
<lb/>quod non habet speciem per generationem adeptam, non potest habere operationes 
<lb/>speciei debitas; ita ille qui non est adeptus divinum esse per spiritualem 
<lb/>regenerationem, non potest participare divinas operationes. Oportet ergo quod 
<lb/>primum donum, quod gratis homini infunditur, hunc habeat effectum ut ipsam 
<lb/>essentiam animae in quoddam divinum esse elevet, ut idonea sit ad divinas operationes; 
<lb/>et ideo, quia unumquodque simpliciter dicitur quod per prius dicitur, 
<lb/>sicut substantia ens; ideo tale donum quod essentiam animae nobilitat, principaliter 
<lb/>gratia vocatur; tum etiam quia non determinatur per aliquem specialem 
<lb/>actum, unde speciale nomen sortiatur: et ideo proprie et per se gratia respicit 
<lb/>essentiam animae sicut subiectum. 
<pb n="vol. 4, p. 294"/>
<lb/>AD OBIECTA 
<lb/>Ad primum ergo dicendum, quod quamvis gratia sit in essentia animae sicut in 
<lb/>subiecto, non tamen sequitur quod intercidat media inter potentiam et essentiam, 
<lb/>nisi esset eiusdem ordinis; scilicet ut sicut gratia esset ab essentia, ita 
<lb/>potentia a gratia; per quem modum potentia cadit media inter essentiam et 
<lb/>operationem. Sed hoc non est ita: quia potentia non est per gratiam, sed per 
<lb/>naturam; unde obiectio non procedit. 
<lb/>Ad secundum dicendum, quod sicut potentia non habet quod sit principium talis 
<lb/>operationis, nisi secundum quod manat a principiis talis essentiae; ita etiam 
<lb/>perfectio potentiae habet quod informet actum ex virtute gratiae perficientis 
<lb/>ipsam essentiam: et ideo gratia non tantum dicitur gratificans essentiam animae, 
<lb/>sed etiam opus gratum reddens, non quidem sicut proximum informans, 
<lb/>sed sicut primum, quod naturam in altius esse elevat. 
<lb/>Ad tertium dicendum, quod inter potentias animae, voluntas, vel liberum arbitrium 
<lb/>maxime communis est, eo quod eius imperio actus aliarum potentiarum 
<lb/>subiaceant, ut dictum est: et quia gratia non respicit aliquem determinatum 
<lb/>actum, cum sit in essentia, quae ad nullam operationem determinatur; ideo 
<lb/>gratia immediatius voluntatem, vel liberum arbitrium, respicit, cum omnes 
<lb/>actus gratia informati quodammodo sint voluntatis et liberi arbitrii. Non tamen 
<lb/>sequitur quod sit in voluntate vel libero arbitrio sicut in subiecto; sed ex gratia 
<lb/>voluntas et liberum arbitrium habet ut actum meritorium educere possit. 
<lb/>Ad quartum dicendum, quod culpa actualis non est per infusionem vel immissionem, 
<lb/>sed per aliquem determinatum actum nobis advenit: et quia omnis operatio 
<lb/>respicit determinatam potentiam, quae est eius principium, inde est quod 
<lb/>culpa per prius est in potentia quam in essentia animae. Gratia autem non 
<lb/>acquiritur per actus nostros, sed a superiori infunditur; unde illud quod superius 
<lb/>animae est, scilicet essentiam, quae est origo omnium potentiarum, per 
<lb/>prius respicit. 
<lb/>Et per hoc etiam patet responsio ad quintum: quia habitus acquisiti per actus 
<lb/>nostros aggenerantur, et ita ad potentiam immediate pertinent; unde magis 
<lb/>proportionantur virtuti quam gratiae. Similiter et culpa immediatius virtuti quam 
<lb/>gratiae opponitur, secundum quod in actu consistit. 
<pb n="vol. 4, p. 296"/>
<lb/>ARTICULUS 4 
<lb/><hi rend="bold">Utrum gratia sit virtus</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod gratia sit virtus. Cum enim sit in genere accidentis, ad nullum 
<lb/>genus reduci potest nisi ad qualitatem; nec inter qualitatis species, nisi ad primam, 
<lb/>ut deducendo in singulis patet. Erit igitur gratia vel scientia vel virtus. 
<lb/>Non enim inter habitus vel dispositiones corporales computatur. Sed constat 
<lb/>quod non est scientia. Ergo de necessitate est virtus. 
<lb/>2. Praeterea, Philosophus, dicit, quod virtus nihil aliud est 
<lb/>quam dispositio perfecti ad optimum. Sed praecipue id gratiae competit, quae 
<lb/>animam quam perficit, ad optimum disponit, scilicet ad ultimum finem. Ergo 
<lb/>ipsa est virtus. 
<lb/>3. Praeterea, in 10 Ethic., Philosophus dicit, quod hoc est virtus uniuscuiusque 
<lb/>quod bonum facit habentem, et opus eius bonum reddit. Sed gratia 
<lb/>bonam facit animam et opus eius, cum utrumque gratificet; nec aliquid Deo 
<lb/>possit reddi acceptum, nisi per hoc quod bonum sit. Ergo videtur quod gratia 
<lb/>sit virtus. 
<lb/>4. Praeterea, in littera dicitur ab Augustino, quod gratia praeveniens est fides 
<lb/>per dilectionem operans. Sed fides est virtus. Ergo et gratia. 
<lb/>5. Praeterea, caritas dicitur esse forma omnium virtutum et mater. Cum igitur 
<lb/>informatio virtutum sit per gratiam, per quam opera meritoria redduntur, videtur 
<lb/>quod gratia sit idem quod caritas. Sed caritas est virtus. Ergo et gratia. 
<lb/>SED CONTRA, omnis virtus est sicut in subiecto in aliqua determinata potentia. 
<lb/>Gratia autem non potentiam sed essentiam animae respicit. Ergo videtur quod 
<lb/>gratia non sit virtus. 
<lb/>Praeterea, illud in quo conveniunt diversa in specie, et illud in quo eadem 
<lb/>distinguuntur, non possunt esse idem per essentiam. Sed omnes virtutes conveniunt 
<lb/>in hoc quod est opera meritoria reddere; distinguuntur autem in hoc quod 
<lb/>determinatos actus educunt. Ergo illud quod est principium merendi, est aliud 
<lb/>per essentiam ab eo quod est principium distinctionis actuum. Sed principium 
<lb/>merendi est gratia, ut in littera dicitur; principium autem distinctionis in actu, 
<lb/>est determinata species virtutis; quia qualis est virtus, tales habitus reddit. 
<lb/>Ergo gratia et virtus per essentiam differunt. 
<pb n="vol. 4, p. 298"/>
<lb/><hi rend="bold">Solutio</hi>
<lb/>Respondeo dicendum, quod circa hoc sunt diversae opiniones. Quidam enim 
<lb/>dicunt, quod gratia et virtus sunt omnino idem per essentiam secundum rem, 
<lb/>sed differunt tantum ratione: quia gratia dicitur secundum quod Deo hominem 
<lb/>acceptum reddit, virtus autem dicitur secundum quod est principium recti operis. 
<lb/>Sed hoc non videtur conveniens: quia si virtus ab eodem haberet quod esset 
<lb/>virtus, et quod gratum Deo redderet, oporteret quod omnis virtus hoc faceret; et 
<lb/>cum quaedam virtutes per actus acquirantur, sequeretur secundum haeresim 
<lb/>Pelagii, quod ex libero arbitrio homo gratus Deo efficeretur. Si autem ab alio 
<lb/>habet quod sit virtus et quod gratum Deo reddat, oportet quod gratia et virtus 
<lb/>non sint omnino idem secundum rem: diversis enim effectibus qui divisim inveniuntur, 
<lb/>diversa principia respondent. 
<lb/>Et ideo alii dicunt, quod virtus et gratia realiter differunt, non ita quod sint 
<lb/>diversa per essentiam, sed quod ex gratia et virtute efficitur unum sicut ex 
<lb/>forma et eo cuius est forma: dicunt enim, quod hoc modo se habet gratia ad 
<lb/>virtutem sicut lumen manifestans colorem ad colorem ipsum; unde sicut lumen 
<lb/>efficitur quodammodo unum cum colore existens cum eo in eodem subiecto; ita 
<lb/>etiam dicunt, quod gratia unitur virtuti in eodem subiecto, ut informans ipsam. 
<lb/>Ponunt enim quod, proprie loquendo, subiectum gratiae est potentia. Sed istud 
<lb/>etiam non videtur conveniens. Quia cum dicitur, quod ex lumine et colore efficitur 
<lb/>unum, aut accipitur lumen quod est de compositione coloris, cum hypostasis 
<lb/>coloris sit lux; et sic rediretur in primam opinionem, scilicet quod gratia et virtus 
<lb/>essent idem secundum rem: non enim lumen quod est de compositione coloris, 
<lb/>re differt a colore. Aut accipitur lumen quod est in aere circumstante: et hoc 
<lb/>constat quod in alio subiecto est a colore, et per essentiam ab eo differt. 
<lb/>Similiter etiam si accipiatur lumen prout participatur in superficie corporis terminati 
<lb/>in qua est color, de necessitate per essentiam a colore differt: quod 
<lb/>patet ex hoc quod adveniente et recedente lumine, nihilominus color idem manet; 
<lb/>quod non esset nisi per essentiam differret a colore. Similiter etiam oportet 
<lb/>quod vel virtutes efficiantur Deo gratae per aliquod a Deo influxum; et sic 
<lb/>oportet id per essentiam differre a virtute, cum etiam quaedam virtutes infusae, 
<lb/>ut fides et spes, recedente gratia remaneant informes; vel oportet quod virtutes 
<lb/>Deo sint gratae sine hoc quod aliquid addatur a Deo infusum: et sic vel gratia 
<lb/>nihil creatum in anima ponet, vel nihil aliud realiter a virtute distinctum. 
<lb/>Et ideo alii dicunt, quod gratia essentialiter a virtute differt. Oportet enim perfectiones 
<lb/>perfectibilibus proportionatas esse; unde sicut ab essentia animae 
<lb/>fluunt potentiae ab ipsa essentialiter differentes, sicut accidens a subiecto, et 
<lb/>tamen omnes uniuntur in essentia animae ut in radice; ita etiam a gratia est 
<lb/>perfectio essentiae, ut dictum est, et ab ea fluunt virtutes quae sunt perfectiones 
<lb/>potentiarum, ab ipsa gratia essentialiter differentes, in gratia tamen coniunctae 
<lb/>sicut in sua origine, per modum quo diversi radii ab eodem corpore lucente 
<lb/>procedunt. Et hoc secundum praedicta convenientius videtur. 
<pb n="vol. 4, p. 300"/>
<lb/>AD OBIECTA 
<lb/>Ad primum ergo dicendum, quod gratia ad genus qualitatis reducitur, et ad primam 
<lb/>speciem qualitatis; nec proprie tamen naturam habitus habet, cum non 
<lb/>immediate ad actum ordinet; sed est velut habitudo quaedam, sicut sanitas se 
<lb/>habet ad corpus. Et ideo dicit Chrysostomus, quod gratia est sanitas 
<lb/>mentis; unde non computatur nec inter scientias, nec inter virtutes, nec inter 
<lb/>alias qualitates quas philosophi numeraverunt; quorum non fuit tractare nisi 
<lb/>habitus naturales et acquisitos. 
<lb/>Ad secundum dicendum, quod virtus dicitur dispositio perfecti ad optimum, 
<lb/>inquantum elicit operationem, per quam res suum finem consequitur; unde per 
<lb/>hunc modum gratia non est dispositio perfecti ad optimum, cum non primo operationem 
<lb/>respiciat sicut effectum proximum, sed potius esse quoddam divinum 
<lb/>quod animae confert. 
<lb/>Ad tertium dicendum, quod bonitas quam virtus habenti confert, est bonitas 
<lb/>perfectionis in comparatione ad opus; sed gratia confert animae perfectionem 
<lb/>in quodam divino esse, et non solum respectu operis, secundum quod quodammodo 
<lb/>gratiam habentes deiformes constituuntur, propter quod, sicut filii, Deo 
<lb/>grati dicuntur. 
<lb/>Ad quartum dicendum, quod gratia praeveniens dicitur fides, non quod per 
<lb/>essentiam gratia a fide non differat, sed quia in iustificatione quam gratia causat, 
<lb/>primus motus fidei invenitur; et ideo cum habitudines et habitus per effectus 
<lb/>nobis innotescant, illud in quo primo gratia manifestatur, est fides; et propter 
<lb/>hoc fidem gratiam praevenientem dicit. 
<lb/>Ad quintum dicendum, quod caritas alio modo dicitur forma virtutum quam 
<lb/>gratia. Caritas enim est forma virtutum ex parte actus, inquantum scilicet 
<lb/>omnes actus virtutum in suum finem convocat, eo quod eius obiectum est finis 
<lb/>ultimus. Sic enim est in omnibus potentiis et actibus ordinatis, quod illa quae 
<lb/>altiorem finem respicit, largitur formam arti quae sub ipsa est, cuius actus in 
<lb/>suum finem ordinatur: sicut patet quia gubernator ostendit factori navis, qualis 
<lb/>debeat esse forma temonis. Unde caritas informat alias virtutes, sicut virtus virtutem: 
<lb/>sed gratia informat per modum originis, quia scilicet ex ipsa gratia quodammodo 
<lb/>formaliter oriuntur habitus virtutum, per diversas potentias diffusi. 
<lb/>Illud autem quod ab alio oritur, formam et speciem ab eo trahit, et in suo vigore 
<lb/>consistit, quamdiu origini continuatur: et ideo non oportet quod gratia sit idem 
<lb/>quod caritas, quamvis caritas nunquam possit esse sine gratia. 
<pb n="vol. 4, p. 302"/>
<lb/>ARTICULUS 5 
<lb/><hi rend="bold">Utrum gratia dividatur convenienter</hi>
<lb/><hi rend="bold">in gratiam operantem et cooperantem</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod inconvenienter gratia per operantem et cooperantem dividatur. 
<lb/>Quia, ut dictum est, gratia non per se respicit opus. Sed unumquodque dividendum 
<lb/>est secundum hoc quod sibi per se convenit, ut in 7 Metaph. dicitur. 
<lb/>Ergo videtur, cum operans et cooperans respectu operis dicantur, quod 
<lb/>inconvenienter gratia per haec duo distinguatur. 
<lb/>2. Praeterea, si gratia est operans, oportet quod aliquid in anima operetur. Aut 
<lb/>ergo seipsam, aut aliquid aliud. Sed seipsam non facit, cum nihil sui ipsius 
<lb/>causa sit, nec est signare aliquid aliud quod in anima operetur. Ergo videtur 
<lb/>quod inconvenienter aliqua gratia operans dicatur. 
<lb/>3. Praeterea, nullum opus est tantum gratiae quod etiam liberi arbitrii non sit. 
<lb/>Si ergo gratia cooperans dicitur per hoc quod simul cum libero arbitrio operatur, 
<lb/>videtur quod gratia quaelibet cooperans dici debeat. 
<lb/>4. Praeterea, illud quod cooperatur alicui non se habet sicut principale in operatione. 
<lb/>Sed in omni operatione in qua liberum arbitrium et gratia conveniunt, 
<lb/>gratia principale obtinet. Ergo inconvenienter gratia cooperans nominatur. 
<lb/>5. Praeterea, Augustinus dicit in lib. De natura et gratia, quod «gratia 
<lb/>praevenit ut pie vivamus et subsequitur ut semper cum illo vivamus; et nunc 
<lb/>praevenit ut vocemur, et tunc subsequetur ut glorificemur»: et illa gratia praeveniens 
<lb/>statum praesentis vitae respicit, et gratia subsequens, statum gloriae. 
<lb/>Cum igitur operans et cooperans ad praesentem vitam pertineant, videtur quod 
<lb/>gratia operans et cooperans non sint idem quod praeveniens et subsequens, ut 
<lb/>Magister innuit. 
<lb/><hi rend="bold">Solutio</hi>
<lb/>Respondeo dicendum, quod gratia habet in nobis diversos effectus ordinatos. 
<lb/>Primum enim quod facit est hoc quod dat esse quoddam divinum. Secundus 
<lb/>autem effectus est opus meritorium quod sine gratia esse non potest. Tertius 
<lb/>effectus est praemium meriti, scilicet ipsa vita beata, ad quam per gratiam pervenitur. 
<lb/>In actibus etiam est quidam ordo: quia primum est opus interius voluntatis, 
<lb/>secundum est opus exterius quo voluntas completur: et secundum hoc 
<lb/>quandoque Augustinus diversimode videtur accipere gratiam praevenientem et 
<lb/>subsequentem: quia considerato ordine meriti ad praemium quod sequitur, 
<lb/>nominat gratiam praevenientem, quae principium est merendi; gratiam vero 
<pb n="vol. 4, p. 304"/>
<lb/>subsequentem, ipsum habitum gloriae, qui in nobis beatam vitam efficit: ut 
<lb/>patet in auctoritate inducta. Secundum vero ordinem actus interioris ad exteriorem, 
<lb/>ponit gratiam praevenientem, quae causat motum bonae voluntatis, gratiam 
<lb/>vero subsequentem quae opus exterius complet; unde dicit, quod «praevenit 
<lb/>voluntatem ut velit bonum; subsequitur ut compleat», sive perficiat; et sic in 
<lb/>littera quasi per totum videtur accipere praevenientem et subsequentem. 
<lb/>Secundum vero ordinem esse quod dat ad actum qui est operatio, sic ponit gratiam 
<lb/>praevenientem quae animae quoddam esse salubre confert, et gratiam 
<lb/>subsequentem quae opus meritorium causat; unde dicit, quod «praevenit ut 
<lb/>sanemur, et subsequitur ut sanati negotiemur». 
<lb/>Sed distinctio gratiae operantis et cooperantis proprie accipitur tantum prout 
<lb/>pertinet ad statum vitae praesentis: unde dupliciter distingui potest. Uno modo 
<lb/>ut per gratiam operantem significetur ipsa gratia, prout esse divinum in anima 
<lb/>operatur, secundum quod gratum facit habentem; et per gratiam cooperantem 
<lb/>significetur ipsa gratia secundum quod opus meritorium causat, prout opus 
<lb/>hominis gratum reddit. Alio modo secundum quod gratia operans dicitur, prout 
<lb/>causat voluntatis actum; et cooperans secundum quod causat exteriorem actum 
<lb/>in quo voluntas completur, per perseverantiam in illo. Et utroque modo cooperans 
<lb/>et operans dicitur idem quod praeveniens et subsequens. 
<lb/>AD OBIECTA 
<lb/>Ad primum ergo dicendum, quod quamvis non immediate gratia ad opus referatur, 
<lb/>tamen est per se causa operis meritorii, licet mediante virtute; et ideo non 
<lb/>est inconveniens si per operantem et cooperantem distinguatur. 
<lb/>Ad secundum dicendum, quod gratia operans secundum unam acceptionem dicitur 
<lb/>operari in anima, non effective, sed formaliter, secundum quod quaelibet 
<lb/>forma facit esse aliquod in subiecto, sicut albedo facit esse album; unde per 
<lb/>hunc modum gratia dicitur operans, quia formaliter hominem Deo gratum facit. 
<lb/>Secundum vero aliam acceptionem dicitur operans effective, secundum quod 
<lb/>habitus effective causat opus; ita enim gratia motum meritorium voluntatis operatur 
<lb/>eliciendo ipsum, licet mediante virtute, propter quod operans dicitur. 
<lb/>Ad tertium dicendum, quod si accipiatur gratia operans secundum primam 
<lb/>acceptionem, tunc planum est quod effectus quos operatur formaliter, ipsa sola 
<lb/>operatur: sicut enim sola albedo formaliter facit album parietem, ita sola gratia 
<lb/>formaliter gratum facit. Sed secundum aliam acceptionem verum est quod ipse 
<lb/>motus voluntatis non est a gratia sine libero arbitrio; et tamen quia se habet gratia 
<lb/>ut principale, quia inclinat in talem actum per modum cuiusdam naturae, ideo 
<lb/>ipsa sola tamen actum dicitur operari, non quod sine libero arbitrio operetur, sed 
<lb/>quia est principalior causa, sicut gravitas dicitur operari motum deorsum. 
<lb/>Ad quartum dicendum, quod si dicatur gratia cooperans secundum quod causat 
<lb/>quemcumque motum vel extrinsecum vel intrinsecum; sic dicitur cooperans non 
<lb/>quia non sit principalis causa in agendo, sed quia liberum arbitrium ministrat 
<pb n="vol. 4, p. 306"/>
<lb/>substantiam actus, et a gratia est forma per quam meritorius est; unde illud 
<lb/>quod gratia ministrat, est sicut ultimum complementum: et propter hoc dicitur 
<lb/>cooperans, quasi complens illud quod per liberum arbitrium ut praeiacens 
<lb/>exhibetur. Si autem accipiatur cooperans prout respicit actum exteriorem tantum, 
<lb/>sic dicitur cooperans non propter principalitatem liberi arbitrii ad gratiam, 
<lb/>sed propter principalitatem actus ad actum: actus enim interiores in 
<lb/>moralibus potiores sunt exterioribus, ut Philosophus dicit; unde 
<lb/>convenienter gratia secundum quod causat principalem actum, dicitur operans; 
<lb/>et secundum quod causat secundarium, dicitur cooperans. 
<lb/>Ad quintum dicendum, quod quamvis quantum ad illum modum acceptionis 
<lb/>gratiae praevenientis et subsequentis operans et cooperans praevenienti et subsequenti 
<lb/>non respondeat; tamen secundum alias acceptiones penitus idem sunt: 
<lb/>et hoc modo Magister in littera sumit. 
<lb/>ARTICULUS 6 
<lb/><hi rend="bold">Utrum gratia sit multiplex in anima</hi>
<lb/><hi rend="bold">Ad sextum sic proceditur.</hi>
<lb/>1. VIDETUR quod gratia in anima multiplicetur. Divisiones enim gratiarum sunt, 
<lb/>ut 1 Corinth. 12 dicitur. Sed divisio est causa numeri et multitudinis; unde 
<lb/>secundum Isidorum numerus dicitur quasi nutus memoris, idest divisionis. Ergo 
<lb/>videtur quod in una anima inveniantur multae gratiae. 
<lb/>2. Praeterea, non potest idem esse prius et posterius, praecedens et subsequens. 
<lb/>Ergo cum in uno homine inveniatur gratia praeveniens et subsequens, videtur 
<lb/>quod oporteat plures gratias in uno et eodem homine esse. 
<lb/>3. Praeterea, omnis forma multiplicatur secundum differentiam eorum quae 
<lb/>informat, cum diversorum diversae sint formae. Sed gratia est forma virtutum. 
<lb/>Ergo videtur quod cum virtutes sint diversae, oporteat gratias esse multiplicatas. 
<lb/>4. Praeterea, ea quae differunt secundum genus, non reducuntur in idem principium. 
<lb/>Sed virtutes a donis etiam secundum genus differunt, similiter a gratiis 
<lb/>sacramentalibus. Ergo videtur quod a diversis gratiis oriuntur. 
<lb/>5. Praeterea, gratia datur in diversis sacramentis; et una habita, non habetur 
<lb/>alia. Quaecumque autem hoc modo se habent quod unum est sine altero, oportet 
<lb/>esse numerata et distincta. Ergo videtur quod gratia non manet tantum una 
<lb/>sed per essentiam multiplicatur. 
<pb n="vol. 4, p. 308"/>
<lb/>SED CONTRA, perfectio proportionatur perfectibili. Sed gratia perficit immediate 
<lb/>essentiam animae, ut dictum est. Cum igitur essentia animae sit una multiplicata 
<lb/>in potentiis, videtur quod etiam gratia sit una multiplicata in virtutibus. 
<lb/>Praeterea, illud quod convenit diversis secundum eamdem rationem, oportet 
<lb/>quod ab uno principio procedat. Sed eadem ratio merendi est in omnibus actibus 
<lb/>meritoriis: cum igitur gratia sit principium merendi, videtur quod gratia sit 
<lb/>una tantum, non multiplicata. 
<lb/><hi rend="bold">Solutio</hi>
<lb/>Respondeo dicendum, quod secundum illos qui dicunt, quod gratia et virtus 
<lb/>realiter non differunt, sed solum ratione, necesse est ponere quod gratia multiplicetur 
<lb/>per essentiam secundum numerum virtutum: quamvis enim possint 
<lb/>dicere, quod multiplicatio non contingit in virtutibus secundum quod habent 
<lb/>rationem virtutum; nihilominus tamen oportet dicere quod sint plures gratiae 
<lb/>per esse diversae. Sed secundum opinionem quae ponit gratiam a virtute differentem, 
<lb/>est multiplex modus dicendi. 
<lb/>Quidam enim, qui ponunt gratiam non esse sicut in subiecto in essentia animae, 
<lb/>necesse habent ponere quod sint plures gratiae secundum numerum virtutum 
<lb/>distinctae: non enim potest esse ut idem accidens numero in diversis substantiis 
<lb/>sit. Si autem gratia ex eo quod est forma virtutum, ponitur in eodem subiecto in 
<lb/>quo est virtus, necesse est quod sit in qualibet potentia in qua est virtus, vel per 
<lb/>prius vel per posterius, secundum quod quaedam virtutes per prius a gratia 
<lb/>informantur quam aliae: non enim potest dici, quod sit idem lumen numero 
<lb/>quod colores diversorum corporum informat, nisi secundum quod accipitur in 
<lb/>uno subiecto continuo, quod est aer: si enim consideretur ut receptum in superficiebus 
<lb/>diversorum corporum, oportet de necessitate quod secundum numerum 
<lb/>multiplicetur, cum accidens multiplicetur multiplicato subiecto. 
<lb/>Quidam vero dicunt, quod gratia est sicut in subiecto in essentia animae in qua 
<lb/>omnes potentiae sicut in centro colliguntur; unde sicut lineae et radii in centro 
<lb/>uniuntur, et secundum quod magis a centro elongantur, plus ab invicem dividuntur; 
<lb/>ita etiam gratia secundum quod in essentia animae consistit, est una; 
<lb/>multiplicatur autem secundum quod in diversas potentias diffunditur, in quibus 
<lb/>rationem virtutis accipit. Sed ista opinio videtur supponere quod gratia et virtus 
<lb/>non differant secundum speciem vel rationem, sed solum secundum diversitatem 
<lb/>subiecti. Si enim alterius rationis est virtus a gratia, tunc ex multiplicatione 
<lb/>virtutum in potentiis non sequeretur multiplicatio gratiae: quia diffusiones gratiae 
<lb/>in potentiis nomen et rationem gratiae amitterent: sicut si lumen a centro 
<lb/>diffundatur per diversos radios, quamdiu manet in ratione luminis, dicitur 
<lb/>lumen multiplicari et dividi; sed si secundum diversas lineas diffusionis luminis, 
<pb n="vol. 4, p. 310"/>
<lb/>lineae rationes diversorum colorum acciperent, tunc diceretur quod lumen 
<lb/>esset tantum unum, scilicet quod est in centro, et quod colores in diversis lineis 
<lb/>causati essent multi: nisi forte dicant, quod diffusio gratiae in potentias est 
<lb/>praeter essentiam virtutum, sicut diffusio lucis super colores, qui efficiuntur per 
<lb/>eam visibiles actu, secundum quorumdam opinionem, est praeter essentiam 
<lb/>coloris, ut dictum est; ut sicut lux super colores diffusa praebet coloribus quod 
<lb/>sint visibiles actu, ita diffusiones gratiae quasi quidam radii eius praebeant virtutibus 
<lb/>efficaciam merendi: sic enim radius gratiae receptus in potentia retineret 
<lb/>rationem lucis, et differret a gratia quae est in essentia animae, sicut lumen 
<lb/>a luce; et ita gratia prout esset in essentia animae esset una, sed gratiae diffusae 
<lb/>in potentias essent multae. Sed hoc non potest stare: quia ad actum meritorium 
<lb/>non requiruntur nisi duo: unum est ut agens actum dignus vita aeterna 
<lb/>habeatur; et ad hoc sufficit gratia quae est in essentia animae animam gratificans; 
<lb/>aliud est ut actus ipse sit in debitum finem relatus, et debitis circumstantiis 
<lb/>vestitus; et ad hoc sufficit virtus; unde ad eliciendum actum meritorium non 
<lb/>requiritur aliquid praeter gratiam quae est in essentia, et virtutem quae est in 
<lb/>potentia animae, quasi aliqua diffusio gratiae ab essentia animae perveniat in 
<lb/>potentiam praeter virtutem. 
<lb/>Et ideo alii melius dicunt, quod scilicet gratia est una tantum non multiplicata: 
<lb/>virtutes autem sunt multae; quae quidem virtutes in aliud genus cadunt, quamvis 
<lb/>a gratia procedant; sicut etiam potentiae animae ab una essentia procedunt, 
<lb/>nec tamen est eadem ratio potentiae et essentiae; et ideo potentiae multiplicantur, 
<lb/>sed essentia manet tantum una: quae omnes conveniunt in hoc quod convenit 
<lb/>eis secundum quod sunt in tali essentia: distinguuntur autem secundum 
<lb/>diversas rationes potentiarum; ita etiam et virtutes conveniunt in ratione 
<lb/>merendi quae convenit eis secundum hoc quod a gratia oriuntur; differunt 
<lb/>autem secundum proprias rationes, inquantum virtutes sunt. 
<lb/>AD OBIECTA 
<lb/>Ad primum ergo dicendum, quod Apostolus large accipit gratiam pro quolibet 
<lb/>dono quod nobis gratis a Deo confertur: et haec quidem dona, plura et divisa 
<lb/>sunt. Sed nos hic loquimur de gratia prout est primum donum, gratam faciens 
<lb/>animam. 
<lb/>Ad secundum dicendum, quod quocumque modo distinguatur, maxime quantum 
<lb/>ad duas distinctiones, operans et cooperans, praeveniens et subsequens, non 
<lb/>differunt essentia, sed ratione tantum: una enim forma est quae dat esse, et 
<lb/>quae est principium operis: unus etiam habitus est qui elicit actum extrinsecum 
<lb/>et intrinsecum; unde eadem gratia est operans et cooperans. Nec dicitur praeveniens 
<lb/>et subsequens propter ordinem gratiae ad gratiam, sed propter ordinem 
<lb/>effectus ad effectum. 
<lb/>Ad tertium dicendum, quod ratio illa procedit de forma quae est intrinseca rei 
<lb/>et quasi constitutiva eius; sic autem gratia non dicitur esse forma virtutum, sed 
<lb/>quasi principium a quo virtutes formaliter oriuntur. 
<pb n="vol. 4, p. 312"/>
<lb/>Ad quartum dicendum, quod diversitas virtutum et donorum accipitur tantum 
<lb/>secundum diversitatem actuum. Conveniunt autem actus in ratione merendi; 
<lb/>unde oportet quod primum principium a quo rationem merendi habent sit 
<lb/>unum; et quod diversitas eorum in genere et in specie, sit ex diversitate actuum 
<lb/>et obiectorum. 
<lb/>Ad quintum dicendum, quod gratia in diversis sacramentis datur ad diversos 
<lb/>effectus, secundum quod plures infirmitates ex peccato consequuntur, contra quas 
<lb/>praecipue gratiae sacramentales ordinantur: et ideo sicut differt virtus a virtute 
<lb/>per hoc quod ordinatur ad diversum actum, ita etiam differt una gratia sacramentalis 
<lb/>ab alia per hoc quod ad diversos effectus ordinatur; unde sicut ex multiplicatione 
<lb/>virtutum non sequitur multiplicatio gratiae, ita etiam ex multiplicatione 
<lb/>sacramentorum non sequitur multiplicatio illius gratiae de qua nunc loquimur: 
<lb/>quia illae etiam perfectiones quae in diversis sacramentis conferuntur, quaedam 
<lb/>emanationes sunt illius gratiae de qua nunc loquimur, sicut et virtutes. Sed quia 
<lb/>non habent propria nomina, ideo communiter nomine gratiae nuncupantur. 
<lb/><hi rend="bold">EXPOSITIO TEXTUS</hi>
<lb/>«Haec est gratia operans et cooperans»; de qua scilicet supra mentionem fecit 
<lb/>cum dixit: «Ipsa gratia praevenit ut pie vivamus, et subsequitur ut semper cum 
<lb/>illo vivamus».
<lb/>«Voluntas est animi motus cogente nullo ad aliquid non admittendum vel 
<lb/>adipiscendum». Sciendum quod hic non definit voluntatem quae est potentia, 
<lb/>sed voluntatem quae est actus: hoc enim commune est fere in omnibus potentiis 
<lb/>animae, ut eodem nomine potentia et actus nominetur: et sic fere per totum hic 
<lb/>voluntas accipitur. 
<lb/>«Sed ipsa meretur augeri, ut aucta mereatur et perfici». De augmento gratiae 
<lb/>eodem modo potest disputari sicut de augmento caritatis, de quo supra dictum 
<lb/>est, 1 lib., dist. 17. 
<lb/>«Cetera potest homo nolens; credere autem non nisi volens». Intelligendum est 
<lb/>de actibus exterioribus, non autem de interioribus: quia diligere nullus potest 
<lb/>nisi volens. 
<lb/>«Sequitur tardus aut nullus affectus». Iste affectus est per modum operationis 
<lb/>praecedentis habitum virtutis: quia ex sola deliberatione rationis procedit: sed 
<lb/>affectus perfectus qui delectationem habet est in operatione quae sequitur habitum: 
<lb/>quia «signum oportet habitus accipere fientem in opere delectationem», ut 
<lb/>Philosophus dicit. 
<pb n="vol. 4, p. 326"/>
<lb/><hi rend="bold">IN SECUNDUM SENTENTIARUM, DISTINCTIO 27</hi>
<lb/><hi rend="bold">DIVISIO TEXTUS</hi>
<lb/>Postquam distinxit gratiam in operantem et cooperantem, hic quaerit ad quod 
<lb/>genus reducatur, utrum scilicet sit actus vel qualitas mentis; ponens eamdem 
<lb/>quaestionem de gratia et virtute: vel quia eadem ratio est de utroque, vel forte 
<lb/>quia huiusmodi opinionis fuit quod gratia a virtute non differt. Dividitur autem 
<lb/>in partes duas: in prima movet dubitationem; in secunda determinat eam, ibi: 
<lb/>«Hic videndum est quid sit virtus». Ubi etiam secundum quosdam, 27 distinctio 
<lb/>incipit. Circa primum duo facit: primo movet quaestionis dubitationem, ibi: 
<lb/>«Ut autem hoc aperte insinuari valeat, praemittendum est, tria esse genera 
<lb/>bonorum». Ubi quamdam contrarietatem ex dictis Augustini colligit. Primo 
<lb/>enim ponit verba eius in quibus dicitur, opus virtutis esse bonum usum liberi 
<lb/>arbitrii; secundo ibi: «Quaeritur autem in quibus bonis contineatur liberum 
<lb/>arbitrium», ponuntur quaedam verba eiusdem, in quibus dicit, bonum usum 
<lb/>liberi arbitrii esse virtutem; quae duo adversantur: quia opus virtutis non est 
<lb/>virtus: unde si usus liberi arbitrii est virtus, non est opus virtutis. 
<lb/>«Hic videndum est, quid sit virtus». Hic determinat dubitationem: et primo 
<lb/>determinat secundum unam opinionem, quod virtus, sive gratia, non sit actus; 
<lb/>secundo determinat secundum aliorum opinionem, quod virtus sit actus, ibi: 
<lb/>«Alii vero dicunt virtutes esse bonos usus naturalium potentiarum». Prima pars 
<lb/>dividitur in duas: in prima ostendit quod virtus seu gratia, non est actus: quo 
<lb/>supposito, ostendit secundo, quomodo per gratiam quis mereri dicitur; quod 
<lb/>dubium ex praedicta determinatione relinquitur, cum omne meritum in actu 
<lb/>consistat, ibi: «Cum vero ex gratia dicuntur esse bona merita, et incipere; aut 
<lb/>intelligitur gratia gratis dans, idest Deus, vel potius gratis data». Circa primum 
<lb/>intendit talem rationem. Virtutis causa Deus in nobis est, et non nos. Sed cuiuslibet 
<lb/>actus nostri causa nos sumus. Ergo nullus actus est virtus. Si ergo gratia 
<lb/>est virtus, vel aliquid simile virtuti, gratia non est actus. Circa hoc aliter hoc 
<lb/>modo procedit. Primo probat hanc, quod virtutem solus Deus in nobis operetur. 
<lb/>Secundo assumit hanc, quod actus quilibet in nobis causatur ex libero arbitrio, 
<lb/>ibi: «Si igitur gratia quae sanat et liberat voluntatem hominis, virtus est... consequitur 
<lb/>ut virtus non ex libero sit arbitrio». Tertio concludit propositum, ibi: 
<lb/>«Propterea quidam non inerudite tradunt, virtutem esse bonam mentis qualitatem, 
<lb/>sive formam, quae animam informat». Primum ostendit tripliciter: primo 
<lb/>de virtute in communi per eius definitionem; secundo de virtute iustitiae per 
<lb/>auctoritatem Augustini, ibi: «Sicut de virtute iustitiae Augustinus docet»; tertio 
<lb/>de virtute fidei, quam etiam gratiam nominari dicit, ibi: «Nam de gratia fidei 
<lb/>Ephesiis scribens Apostolus, similiter fidem non ex homine, sed ex Deo tantum 
<lb/>esse asserit». 
<pb n="vol. 4, p. 328"/>
<lb/>«Cum ergo ex gratia dicuntur esse bona merita, et incipere; aut intelligitur gratia 
<lb/>gratis dans, idest Deus, vel potius gratia gratis data». Ostenso quod gratia 
<lb/>non sit actus, hic ostendit quomodo per eam quis mereri dicitur; et dividitur in 
<lb/>partes duas: in prima ostendit propositum; in secunda ex dictis colligit dubitationis 
<lb/>solutionem, ibi: «Ex praemissis iam innotescere nobis aliquatenus potest, 
<lb/>qualiter gratia praeveniens meretur augeri». Circa primum tria facit: primo 
<lb/>ostendit quod principaliter causa meriti est gratia; secundo ostendit, quomodo 
<lb/>per eam quis mereri dicitur, inquantum videlicet per eius actum quis meretur, 
<lb/>ibi: «Cum ergo dicitur fides mereri iustificationem et vitam aeternam, ex ea 
<lb/>ratione dictum accipitur, quia per actum fidei meretur illa»; tertio concludit 
<lb/>propositum, ibi: «Ex muneribus itaque virtutum boni sumus». 
<lb/>«Alii vero dicunt virtutes esse bonos usus naturalium potentiarum». Hic determinat 
<lb/>quaestionem secundum aliam opinionem in contrariam partem; et circa 
<lb/>hoc tria facit: primo ponit eorum opinionem; secundo ponit probationes ipsorum, 
<lb/>ibi: «Quod autem virtutes sint motus mentis, testimoniis sanctorum 
<lb/>astruunt»; tertio ponit responsiones ad illas probationes secundum primam opinionem, 
<lb/>ibi: «Quibus aliis respondentes, praemissa verba Augustini ita intelligenda 
<lb/>fore inquiunt». 
<pb n="vol. 4, p. 330"/>
<lb/><hi rend="bold">QUAESTIO 1</hi>
<lb/>Hic quaeruntur sex: 1. In quo genere sit virtus, utrum scilicet in genere actus, 
<lb/>vel habitus; 2. De definitione virtutis quam Augustinus in littera ponit; 3. Utrum 
<lb/>contingat secundum actum virtutis et gratiae ex condigno vitam aeternam mereri; 
<lb/>4. Utrum possit aliquis sibi mereri gratiam; 5. Utrum possit aliquis sibi mereri 
<lb/>gratiae augmentum; 6. Utrum unus possit alii primam gratiam mereri. 
<lb/>ARTICULUS 1 
<lb/><hi rend="bold">Utrum virtus sit habitus</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod virtus non sit habitus. Ultimum enim rei non ponitur in alio 
<lb/>genere quam res ipsa. Sed, ut in 1 Caeli et Mund. Philosophus dicit, 
<lb/>virtus est ultimum in re de potentia. Ergo non est in genere habitus, sed in genere 
<lb/>potentiae. 
<lb/>2. Praeterea, potentiae naturales non sunt magis perfectae quam potentiae 
<lb/>rationales. Sed potentiae naturales possunt in suos actus sine habitibus mediis, 
<lb/>ut patet in duro et molli. Ergo multo fortius hoc possunt rationales potentiae; 
<lb/>ergo virtus vel est potentia, vel est actus. 
<lb/>3. Si dicatur, quod in potentiis rationalibus requiruntur habitus, ut potentiae 
<lb/>determinentur ad unum; contra. Potentia determinata ad unum, semper est in 
<lb/>suo actu, nec in alteram partem inclinari potest. Sed potentia rationalis perfecta 
<lb/>per virtutem moralem, non est semper in suo actu, cum non contingat semper 
<lb/>agere, secundum Philosophum in 1 de Somno et Vigil.; et quamvis 
<lb/>etiam esset in aliquo actu, posset nihilominus in contrarium actum inclinari. 
<lb/>Ergo potentia rationalis non determinatur ad unum per habitum. 
<lb/>4. Praeterea, praemium respondet merito. Sed meritum est ipse actus bonus 
<lb/>liberi arbitrii. Cum igitur virtuti et gratiae debeatur praemium, videtur quod 
<lb/>virtus vel gratia sit actus. 
<lb/>5. Praeterea, medium est eiusdem generis cum extremis. Sed virtus est media 
<lb/>inter passiones, ut in 2 Ethic. patet. Ergo videtur quod virtus non sit in 
<lb/>genere habitus, sed in genere passionis vel actus; nam et actiones animae passiones 
<lb/>dicuntur, ut in 6 princip. dicitur. 
<lb/>IN CONTRARIUM est quod Philosophus in 2 Eth. dicit, quod virtus est «habitus 
<lb/>electivus in medietate consistens» etc. 
<lb/>Praeterea, ex virtutibus sumus boni. Sed bonitatem gratuitam non habemus ex 
<lb/>actibus. Ergo virtus et gratia non est actus. 
<pb n="vol. 4, p. 332"/>
<lb/><hi rend="bold">Solutio</hi>
<lb/>Respondeo dicendum, quod cum effectus proportionetur suae causae, oportet 
<lb/>actum potentiae rationalis ipsi potentiae proportionatum esse. In actu autem 
<lb/>virtutis non solum consideratur substantia ipsius actus, sed etiam modus agendi: 
<lb/>non enim qui caste operatur quocumque modo, castus est, sed qui faciliter 
<lb/>et delectabiliter, ut ex 1 Eth. habetur. Delectatio autem ex convenientia 
<lb/>causatur, sicut et in sensibilibus patet quod coniunctio convenientis cum convenienti 
<lb/>facit delectationem. Oportet ergo quod actus virtutis procedat a potentia 
<lb/>adaptata et assimilata ad hunc actum. Hoc autem potentia rationalis non habet 
<lb/>ex seipsa, cum sit ad utrumlibet. Oportet ergo aliquid potentiae superaddi, ut 
<lb/>perfectionem eius, per quod talem actum educat, undecumque causetur: et hoc 
<lb/>dicimus esse habitum virtutis; et ideo dicit Philosophus in 2 Ethic., 
<lb/>quod signum generati habitus oportet accipere fientem in opere delectationem. 
<lb/>Hinc etiam est quod potentia perfecta per habitum virtutis tendit in actum consimilem 
<lb/>per modum cuiusdam naturae: propter quod dicit Tullius 
<lb/>quod virtus est habitus, modo naturae, rationis consentaneus: sicut 
<lb/>enim gravitas deorsum tendit, ita castitas casta operatur. Hinc etiam est quod 
<lb/>in natura completa, cuius potentia ad malum flecti non potest, non requiritur 
<lb/>habitus quo mediante agat, quia ipsa potentia ex seipsa proportionata est ad 
<lb/>actum perfectum, ut in Deo patet. Et sic patet quod prima opinio veritatem continet; 
<lb/>secunda vero et a dictis sanctorum discordat, et philosophiae non convenit, 
<lb/>sed ex quibusdam auctoritatibus prave intellectis ortum habuit. 
<lb/>AD OBIECTA 
<lb/>Ad primum ergo dicendum, quod ultimum quod est aliquid rei, non reducitur in 
<lb/>aliud genus, sed est in eodem genere, vel per se, sicut ultima pars lineae, vel 
<lb/>per reductionem, sicut punctus ad lineam: sic autem virtus non est ultimum 
<lb/>potentiae; sed dicitur ultimum eius per respectum ad actum: quia altissimum in 
<lb/>quod potentia elevari potest, est actus quem virtus elicit. 
<lb/>Ad secundum dicendum, quod potentiae naturales sunt determinatae ad suos 
<lb/>actus ex seipsis, unde non indigent habitu determinante, sicut potentiae rationales, 
<lb/>quae ad utrumlibet sunt. 
<lb/>Ad tertium dicendum, quod quidam dicunt, quod virtutes habent quosdam actus 
<lb/>qui continui sunt, nec in eis est interpolatio, quamvis a nobis non sentiatur; non 
<lb/>enim virtutes posse otiosas esse aestimant. Sed actus est duplex: scilicet primus, 
<lb/>ut esse est actus formae; et talis actus virtutis continuus est; manente enim 
<lb/>castitate continue manet esse castum; et actus secundus, qui est operatio; et 
<lb/>hunc non contingit continuum esse; hic enim actus non tantum est virtutis, sed 
<lb/>potentiae quam perficit; sicut nulla forma quae non est per se subsistens, habet 
<lb/>operationem praeter communicationem subiecti, nec contingit actum aliquem 
<lb/>esse vel operationem ex libero arbitrio, et praecipue cum electione, sine qua 
<pb n="vol. 4, p. 334"/>
<lb/>virtutis actus esse non potest, quin a nobis percipiatur. Et ideo aliter dicendum 
<lb/>est, quod natura potentiae per habitum non tollitur, potentiae autem rationalis 
<lb/>natura est ut cogi ad unum non possit; unde etiamsi virtute perficiatur, in ipsa 
<lb/>erit agere vel non agere, vel hoc aut contrarium agere; et non oportet quod 
<lb/>continue sequatur inclinationem virtutis; habet enim actus virtutis aliquid a 
<lb/>potentia, ut scilicet ex necessitate non sit, et aliquid ab habitu, ut scilicet faciliter 
<lb/>fiat. 
<lb/>Ad quartum dicendum, quod alio modo respondet praemium gratiae et merito: 
<lb/>gratiae enim respondet et virtuti sicut ei unde in actu est efficacia merendi; 
<lb/>unde secundum quod ex maiori gratia procedit actus virtutis, efficacior est in 
<lb/>merendo: ipsi autem actui, qui meritum dicitur, respondet sicut ei quo per se 
<lb/>meretur; quia, ut in 1 Ethic. dicitur, «quemadmodum in olympiadibus non 
<lb/>optimi et fortissimi coronantur, sed agonizantes; horum autem quidam, scilicet 
<lb/>qui vincunt; ita et eorum qui in vita bonorum et optimorum operantes, illustres 
<lb/>fiunt»; quod etiam sententiae Apostoli congruit, 2 Timoth. 2, 5: «Non coronabitur 
<lb/>nisi qui legitime certaverit». 
<lb/>Ad quintum dicendum, quod medium dicitur de virtute dupliciter: scilicet essentialiter, 
<lb/>et effective. Essentialiter quidem non est medium inter duas passiones, 
<lb/>sed inter duos habitus vitiosos, quibus aliqualiter ad passiones nos habemus. 
<lb/>Nec hoc est essentiale virtuti, cum aliqua virtus inveniatur quae hoc modo non 
<lb/>est medium, scilicet iustitia, ut ex 5 Ethic., patet. Iustitiae enim quasi 
<lb/>aequalitati et medio opponitur abundantia eius qui plus habet quam iustum sit, 
<lb/>qui ex hoc ipso iniustus est, vitium iniustitiae habens; et etiam defectus illius 
<lb/>qui defraudatus est, qui defectus vitium in eo non est; et ita iustitia non est 
<lb/>medium inter duo vitia. Effective vero dicitur medium inter passiones, quia in 
<lb/>passionibus medium invenit; unde non oportet quod sit in genere passionis. 
<lb/>ARTICULUS 2 
<lb/><hi rend="bold">Utrum definitio virtutis posita ab Augustino sit conveniens</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod Augustinus inconvenienter virtutem definiat. Sicut enim in 
<lb/>2 Top. dicitur, nullum genus denominative praedicatur de sua specie. Sed 
<lb/>bonitas est genus virtutis; est enim virtus, ut Philosophus in 1 Ethic. dicit, 
<lb/>qua quis bonus est, et quae opus bonum reddit. Ergo inconvenienter dicitur virtus 
<lb/>bona qualitas. 
<lb/>2. Praeterea, illud quod transcendit genus, non debet poni ut differentia generis. 
<lb/>Sed bonum transcendit genus qualitatis, cum sit convertibile cum ente. Ergo 
<lb/>inconvenienter ponitur ut differentia qualitatis, cum dicitur bona qualitas mentis. 
<pb n="vol. 4, p. 336"/>
<lb/>3. Praeterea, subiectum quod ponitur in definitione alicuius accidentis, debet 
<lb/>esse convertibile cum illo. Sed mens non hoc modo se habet ad virtutem; non 
<lb/>enim omnis virtus est in mente sicut in subiecto; sed quaedam in concupiscibili, 
<lb/>quaedam in irascibili, et sic de aliis. Ergo inconvenienter ponitur mens ut 
<lb/>subiectum commune virtutis in eius definitione. 
<lb/>4. Praeterea, illud quod est alicuius speciei proprium, non debet poni in definitione 
<lb/>generis. Sed rectitudinem appropriat sibi iustitia; unde Anselmus dicit, 
<lb/>quod iustitia est rectitudo voluntatis propter se servata. Ergo 
<lb/>inconvenienter in definitione virtutis communis ponitur: «qua recte vivitur». 
<lb/>5. Praeterea, quicumque superbit de aliqua re male utitur ea. Sed multi de virtutibus 
<lb/>superbiunt; quia, ut Augustinus in Regula dicit, superbia etiam bonis 
<lb/>operibus insidiatur, ut pereant. Ergo falsum est quod dicitur: «qua nullus male 
<lb/>utitur». 
<lb/>6. Praeterea, quicumque recte vivit, non male utitur. Cum ergo dixerit virtutem 
<lb/>esse qua recte vivitur, superflue addidit: «qua nullus male utitur». 
<lb/>7. Praeterea, Augustinus dicit: «Qui creavit te sine te, non iustificabit 
<lb/>te sine te». Sed iustificatio non est nisi per virtutem. Ergo falsum est 
<lb/>quod sequitur: «quam Deus in nobis sine nobis operatur». 
<lb/>8. Praeterea, cuicumque convenit definitio, convenit et definitum. Sed gratia 
<lb/>non est virtus, ut supra dictum est; et tamen huiusmodi definitio convenit sibi. 
<lb/>Ergo haec non est definitio virtutis. 
<lb/>9. Praeterea, unius rei unica debet esse definitio, sicut et unum esse. Si ergo 
<lb/>quaedam aliae definitiones de virtute assignentur, si illae convenientes sunt, 
<lb/>videtur quod ista sit incompetens. 
<lb/><hi rend="bold">Solutio</hi>
<lb/>Respondeo dicendum, quod Augustinus hic non intendit definire quamlibet virtutem, 
<lb/>sed virtutem infusam; et hanc completissime definit, ponendo formalia 
<lb/>ipsius, scilicet genus, et differentiam, cum dicit, «bona qualitas»; et subiectum, 
<lb/>quod est materia in qua, cum dicit, «mentis»; et actum, qui est etiam finis virtutis, 
<lb/>cum dicit: «qua recte vivitur, et qua nullus male utitur»; et causam efficientem, 
<lb/>cum dicit: «quam Deus in nobis sine nobis operatur». 
<lb/>AD OBIECTA 
<lb/>Ad primum ergo dicendum, quod aliter est in nominibus illis quae exprimunt 
<lb/>formas generales, et quae exprimunt formas speciales. Forma enim specialis 
<lb/>quae informat subiectum aliquod, non informatur alia forma eiusdem rationis; 
<lb/>sicut color non informatur colore, sed forte luce; unde non potest dici color 
<lb/>coloratus, sed forte clarus; et similiter nec albedo colorata. Contingit autem 
<pb n="vol. 4, p. 338"/>
<lb/>quod illud quod est perfectio unius secundum unam rationem, sit perfectum 
<lb/>ab alio secundum rationem aliam; sicut lux perficit colorem, et color perficit 
<lb/>superficiem, et superficies corpus, cuius terminus est; et ideo perfectio potest 
<lb/>dici perfecta; et similiter in omnibus aliis quae exprimunt perfectionem in communi, 
<lb/>sicut est hoc nomen «bonum»; et inde est quod virtus quae dicitur bonitas 
<lb/>animae secundum quod perficit eam, potest dici bona secundum quod est 
<lb/>perfecta quodam alio, ut ordine ad finem, et regula rationis, a quibus formam 
<lb/>habet, et speciem trahit. 
<lb/>Ad secundum dicendum, quod quamvis bonum convertatur cum ente, tamen 
<lb/>quodam speciali modo invenitur in rebus animatis et habentibus electionem, ut 
<lb/>in 5 MetaPhys. dicitur. Cuius ratio est, quia bonum dicitur ex ratione 
<lb/>finis; et ideo quamvis inveniatur in omnibus in quibus est finis, tamen specialius 
<lb/>invenitur in illis quae finem sibi praestituunt, et intentionem finis cognoscunt; 
<lb/>et inde est quod habitus electivi ex fine speciem sortiuntur; et propter hoc 
<lb/>horum habituum «bonum» et «malum» sunt differentiae constitutivae, non quidem 
<lb/>prout communiter sumuntur, sed per modum iam dictum. 
<lb/>Ad tertium dicendum, quod in definitione accidentis non debet poni nisi subiectum 
<lb/>eius. Quamvis autem contingat virtutem in aliqua potentia ut in subiecto 
<lb/>esse quae essentialiter mens non est, non tamen habet quod sit subiectum virtutis, 
<lb/>nisi inquantum aliquid mentis et rationis participat; unde Philosophus in 
<lb/>1 Ethic. dicit, quod rationale est subiectum virtutis, vel rationale essentialiter, 
<lb/>vel rationale per participationem. 
<lb/>Ad quartum dicendum, quod Anselmus videtur definire iustitiam, non quae est 
<lb/>specialis virtus, sed iustitiam generalem, quae a Philosopho legalis dicitur, et 
<lb/>est idem subiecto cum virtute, differens ratione tantum, ut ex 5 Ethic. patet. 
<lb/>Si tamen pro iustitia speciali sumatur, sciendum est, quod rectitudo potest accipi 
<lb/>dupliciter: vel secundum commensurationem rei ad rem; et sic rectitudinem 
<lb/>vindicat sibi iustitia, quae aequalitatem in datis et acceptis constituit, ut in 
<lb/>5 Ethic. dicitur, aut secundum commensurationem actus ad finem, et ad 
<lb/>iudicium rationis; et sic rectitudo cuilibet virtuti convenit, et ita sumitur hic. 
<lb/>Ad quintum dicendum, quod uti aliquo dicitur dupliciter: vel sicut forma, quae 
<lb/>est principium usus: et hoc modo virtute nullus male utitur, quia ex hoc ipso 
<lb/>quod est usus a virtute procedens, malus esse non potest: vel sicut obiecto; et 
<lb/>hoc modo virtutibus male uti contingit, sicut patet de illis qui de eis superbiunt. 
<lb/>Ad sextum dicendum, quod recte vivere contingit duobus, scilicet virtute, et 
<lb/>libero arbitrio; sed libero arbitrio contingit male uti: et ideo ad differentiam 
<lb/>eius additur, « qua nemo male utitur »; quamvis enim qui recte vivit, non male 
<lb/>utatur, tamen quomodocumque recte vivere tale est ut eo nullus male utatur. 
<lb/>Ad septimum dicendum, quod Deus non iustificat nos sine nobis consentientibus: 
<lb/>quia non cogit ad virtutem, ut Damascenus dicit. 
<lb/>Iustificat tamen nos sine nobis virtutem causantibus. 
<pb n="vol. 4, p. 340"/>
<lb/>Ad octavum dicendum, quod si stricte accipiatur haec definitio, gratiae non 
<lb/>convenit: quia per hoc quod dicitur: «qua recte vivitur», ostenditur virtus esse 
<lb/>principium rectae operationis; non enim sumitur hic recte vivere, secundum 
<lb/>quod est esse viventis, sed secundum quod est operatio rei vivae. Gratia autem 
<lb/>non est principium recti operis, nisi mediante virtute; et ideo non est illud quo 
<lb/>immediate recte vivitur. 
<lb/>Ad nonum dicendum, quod si accipiatur definitio rei quae complectitur totum 
<lb/>esse rei, secundum quod ex omnibus causis constituitur, quae est perfecta definitio, 
<lb/>tunc unius rei non potest esse nisi una definitio. Dicta autem definitio virtutis 
<lb/>complectitur omnes causas eius, ut dictum est; inveniuntur autem et aliae quae 
<lb/>aliquas harum exprimunt, sicut illa Philosophi: «Habitus electivus 
<lb/>in medietate consistens» etc. quae exprimit formalia virtutis, et actum eius; et 
<lb/>illa quae est in 7 Phys.: «Dispositio perfecti ad optimum», exprimit 
<lb/>ordinem ad finem: et diversae descriptiones, diversas conditiones virtutis exprimunt; 
<lb/>et sic non est inconveniens, si de virtute plures definitiones dantur. 
<lb/>ARTICULUS 3 
<lb/><hi rend="bold">Utrum aliquis possit mereri ex condigno vitam aeternam per actus virtutis</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod aliquis non possit ex condigno vitam aeternam mereri per 
<lb/>actus virtutis. Primo per id quod habetur ad Rom. 8, 18: «Non sunt condignae 
<lb/>passiones huius temporis ad futuram gloriam quae revelabitur in nobis». Sed 
<lb/>per passiones quas sancti sustinent maxime merentur. Ergo videtur quod nullus 
<lb/>ex condigno vitam aeternam mereatur. 
<lb/>2. Praeterea, condignum importat aequalitatem dignitatis. Sed impossibile est 
<lb/>quod actus humanus aequetur in dignitate praemio vitae aeternae, quod est 
<lb/>ipse Deus. Ergo videtur quod nullus ex condigno vitam aeternam mereri possit. 
<lb/>3. Praeterea, ille qui reddit quod debet, non meretur ulterius praemium. Sed 
<lb/>homo bene operans reddit quod debet, ut dicitur Luc. 17, 10: «Cum feceritis 
<lb/>omnia quae praecepta sunt vobis, dicite: servi inutiles sumus; quod debuimus 
<lb/>facere, fecimus». Ergo videtur quod nullus ex condigno, recte vivendo, vitam 
<lb/>aeternam mereatur. 
<lb/>4. Praeterea, a quocumque quis meretur, ille debitor sibi efficitur; quia praemium 
<lb/>merito debetur. Sed Deus non potest effici debitor. Ergo apud ipsum nihil 
<lb/>ex condigno mereri possumus. 
<lb/>5. Praeterea, nullus meretur praemium apud eum qui eius opere nec iuvatur, nec 
<lb/>iuvari potest. Sed Deus nostris bonis operibus non iuvatur, quia bonorum nostrorum 
<lb/>non eget, ut in Psal. 15 dicitur. Ergo videtur quod apud ipsum mereri non possumus. 
<pb n="vol. 4, p. 342"/>
<lb/>SED CONTRA, nihil ex iusto iudicio redditur, nisi quod quis meretur. Sed vita 
<lb/>aeterna corona iustitiae dicitur, quia pro ea redditur ex iusto iudicio, sicut 
<lb/>depositum redditur; 2 Timoth. 4, 8: «In reliquo reposita est mihi corona iustitiae, 
<lb/>quam reddet mihi Dominus in illa die iustus iudex». Ergo aliquis coronam 
<lb/>iustitiae meretur. 
<lb/>Praeterea, sicut se habet culpa ad poenam, ita et opus virtutis ad gloriam. Sed 
<lb/>culpa ex condigno poenam aeternam meretur. Ergo et actus virtutis ex condigno 
<lb/>vitam aeternam meretur. 
<lb/><hi rend="bold">Solutio</hi>
<lb/>Respondeo dicendum, quod circa hoc sunt duae opiniones. Quidam enim 
<lb/>dicunt, quod aliquis vitam aeternam non potest mereri ex condigno, sed ex congruo. 
<lb/>Alii vero dicunt, quod etiam ex condigno potest quis vitam aeternam 
<lb/>mereri per actus virtutum. Dicitur autem aliquis mereri ex condigno, quando 
<lb/>invenitur aequalitas inter praemium et meritum, secundum rectam aestimationem; 
<lb/>ex congruo autem tantum, quando talis aequalitas non invenitur, sed 
<lb/>solum secundum liberalitatem dantis munus tribuitur quod dantem decet. 
<lb/>Videntur autem utrique quantum ad aliquid verum dicere. Est enim duplex 
<lb/>aequalitas, scilicet aequalitas quantitatis, et aequalitas proportionis. Secundum 
<lb/>quantitatis aequalitatem ex actibus virtutum vitam aeternam ex condigno non 
<lb/>meremur: non enim tantum bonum est in quantitate actus virtutis, quantum 
<lb/>praemium gloriae, quod est finis eius. Secundum autem aequalitatem proportionis 
<lb/>ex condigno meremur vitam aeternam. Attenditur enim aequalitas proportionis, 
<lb/>quando aequaliter se habet hoc ad illud, sicut aliud ad alterum. Non 
<lb/>autem maius est Deo vitam aeternam tribuere, quam nobis actum virtutis exhibere; 
<lb/>sed sicut hoc congruit huic, ita illud illi: et ideo quaedam proportionis 
<lb/>aequalitas invenitur inter Deum praemiantem et hominem merentem; dum 
<lb/>tamen praemium referatur ad idem genus in quo est meritum: ut si praemium 
<lb/>est quod omnem facultatem humanae naturae excedit, sicut vita aeterna, meritum 
<lb/>etiam sit per talem actum in quo refulgeat bonum illius habitus qui divinitus 
<lb/>infunditur, Deo nos consignans. 
<lb/>Illi tamen qui dicunt nos ex condigno vitam aeternam posse mereri, verius dicere 
<lb/>videntur. Cum enim sit duplex species iustitiae, ut in 5 Ethic. Philosophus 
<lb/>dicit, scilicet iustitia distributiva, et commutativa, quae est in contractibus, ut in 
<lb/>emptione, et venditione, iustitia commutativa respicit aequalitatem arithmeticam, 
<lb/>quae tendit in aequalitatem quantitatis: iustitia vero distributiva aequalitatem 
<lb/>respicit geometricam, quae est aequalitas proportionis. In redditione 
<lb/>autem praemii ad merita magis servatur forma distributionis, cum ipse unicuique 
<lb/>secundum opera sua reddat, quam commutationis, cum Deus a nobis nihil 
<pb n="vol. 4, p. 344"/>
<lb/>accipiat; quamvis a sanctis quandoque inveniatur metaphorice dictum, quod 
<lb/>bonis operibus regnum caelorum emitur, inquantum Deus accipit opera nostra, 
<lb/>ut acceptans ea: et ideo verius dicitur quod ex condigno meremur quam quod 
<lb/>non ex condigno. 
<lb/>AD OBIECTA 
<lb/>Ad primum ergo dicendum, quod apostolus per dictum suum intendit excludere 
<lb/>aequalitatem quantitatis; quia non est tanta acerbitas praesentium passionum 
<lb/>quam gaudium futurae gloriae. 
<lb/>Ad secundum dicendum, quod non requiritur ad condignitatem distributivae 
<lb/>iustitiae aequalitas quantitatum, sed proportionis tantum, ut dictum est. 
<lb/>Ad tertium dicendum, quod etiam reddendo quod debet, meretur aliquis: in hoc 
<lb/>enim aliquis apud Deum meretur in quo etiam vitae laudabilis apud homines 
<lb/>constituitur. Actus autem iustitiae est laudabilis, sicut et aliarum virtutum; unde 
<lb/>etiam actus iustitiae meritorius est quamvis quidam hoc quondam negaverunt 
<lb/>et tamen actus iustitiae in redditione debiti, etiam quod homini debetur, consistit; 
<lb/>quamvis enim illud quod reddit, quod debitum est alteri, suum non sit; 
<lb/>nihilominus tamen modus operationis in quo fundatur, et ius merendi, et laus, 
<lb/>ipsius reddentis est, qui voluntarie et propter bonum iustitiae reddit. 
<lb/>Ad quartum dicendum, quod Deus non efficitur debitor nobis, nisi forte ex promisso, 
<lb/>quia ipse bona operantibus praemium repromisit: et ideo non est inconveniens, 
<lb/>si ab ipso quis mereri possit, ex quo aliquo modo debitor est. Vel 
<lb/>dicendum, quod in iustitia commutativa ille apud quem quis meretur, efficitur 
<lb/>debitor ei qui meretur, ut patet in illis qui operationes suas locant in servitium 
<lb/>aliorum; sed in iustitia distributiva non requiritur ratio debiti ex parte eius qui 
<lb/>distribuit: potest enim ex liberalitate aliqua distribuere, in quorum tamen 
<lb/>distributione iustitia exigitur, secundum quod diversis, prout eorum gradus exigit, 
<lb/>proportionabiliter tribuit. 
<lb/>Ad quintum dicendum, quod illud tenet in iustitia commutativa, sed in distributiva 
<lb/>non est necessarium. 
<lb/>ARTICULUS 4 
<lb/><hi rend="bold">Utrum aliquis possit mereri gratiam</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod aliquis gratiam mereri possit. Iustificatio enim non fit nisi per 
<lb/>gratiam. Sed in littera dicitur, quod fides meretur iustificationem. Ergo per 
<lb/>actum fidei aliquis gratiam meretur. 
<pb n="vol. 4, p. 346"/>
<lb/>2. Praeterea, aliquis bene utendo re temporali quam ab aliquo domino accepit, 
<lb/>meretur rem prius acceptam, ut equum, aut aliquid huiusmodi. Sed usus gratiae 
<lb/>non est minoris efficaciae in merendo quam usus rei temporalis. Ergo aliquis 
<lb/>bene utens gratia quam accepit, ipsam meretur. 
<lb/>3. Praeterea, oratio qua quis orat pro se et de his quae expediunt ad salutem, 
<lb/>meretur exaudiri a Deo, ut Augustinus dicit. Sed si aliquis 
<lb/>in gratia existens oret ut si contingat eum a gratia decidere gratia sibi reddatur, 
<lb/>pro se petit maxime expediens ad salutem. Ergo meretur gratiam recuperare. 
<lb/>4. Praeterea, si Deus dat alicui gratiam, aut dat digno, aut indigno. Si dat 
<lb/>indigno, insipiens et iniustus est, quod impossibile est. Ergo dat digno. Sed 
<lb/>nullus est dignus habere aliquid, nisi qui hoc meruit. Ergo quicumque accipit 
<lb/>gratiam prius meruit eam. 
<lb/>5. Praeterea, non est minor ordo iustitiae apud Deum in distributione gratiae 
<lb/>quam in distributione bonorum naturalium. Sed Plato dicit, quod 
<lb/>formae non dantur a datore, nisi secundum merita naturae. Ergo nec gratia 
<lb/>infunditur nisi secundum merita recipientium. 
<lb/>SED CONTRA, illud quod meritis redditur, non gratis datur. Sed quod gratis non 
<lb/>datur non est gratia. Ergo gratia meritis non redditur. 
<lb/>Praeterea, illud quod est principium omnis meriti, non cadit sub merito. Sed 
<lb/>gratia est huiusmodi. Ergo etc. 
<lb/><hi rend="bold">Solutio</hi>
<lb/>Respondeo dicendum, quod in omni qui meretur, exigitur ut actus eius sit aliquo 
<lb/>modo proportionatus ad id quod meretur: nullus enim meretur nisi id quod 
<lb/>secundum suam conditionem potest eum contingere; sicut servus non meretur a 
<lb/>domino ut in hereditatem filiorum admittatur, sed ut mercedem suam recipiat. 
<lb/>Gratia vero omnino conditionem humanae naturae excedit: quod patet ex eius 
<lb/>effectu, quia ducit in finem quem nulla creata natura per se attingere potest, 
<lb/>propter quod dicitur 1 Cor. 2, 9: « Quod oculus non vidit, nec auris audivit, nec 
<lb/>in cor hominis ascendit quae praeparavit Deus iis qui diligunt illum ». Unde 
<lb/>donum gratiae nullo modo sub merito cadere potest eius qui in puris naturalibus 
<lb/>est, et multo minus eius qui in peccato deprimitur. Sed tamen opera bona 
<lb/>ante donum gratiae facta, praemio suo sibi proportionato non carent: causant 
<lb/>enim quamdam habilitatem ad gratiam, et secum etiam quamdam honestatem et 
<lb/>iucunditatem et pulchritudinem habent, in quibus praecipue eorum praemium 
<lb/>consistit; et aliqua etiam per accidens causant, ut bonorum temporalium 
<lb/>affluentiam, aut aliquid huiusmodi: quia frequenter, ut Gregorius dicit, 
<lb/>Deus in hoc mundo remunerat eum qui praemium futurae gloriae non 
<lb/>meretur, ut sic nullum bonum irremuneratum inveniatur. 
<pb n="vol. 4, p. 348"/>
<lb/>AD OBIECTA 
<lb/>Ad primum ergo dicendum, quod pro tanto fides dicitur mereri iustificationem, 
<lb/>quia in iustificatione primo apparet motus fidei: «Oportet enim accedentem ad 
<lb/>Deum credere quia est»; Hebr. 11, 6. Non autem ita quod iustificatio sub merito 
<lb/>cadat. 
<lb/>Ad secundum dicendum, quod in iustitia commutativa contingit quandoque 
<lb/>quod praemium, vel id quod est loco praemii, praecedat meritum, ut patet in 
<lb/>emptione et venditione: qui enim rem emptam prius accipit quam pretium solvat, 
<lb/>quodammodo praemium ante meritum accipit; quod etiam magis patet in 
<lb/>eo qui prius accipit praemium laboris sui quam laborem impendat in obsequium 
<lb/>alicuius. In iustitia autem distributiva hoc non potest accidere, eo quod 
<lb/>ibi praemium redditur secundum gradum et dignitatem personae; et ideo secundum 
<lb/>illud quod praecedit meritum, oportet quod praemium attendatur, ex quo 
<lb/>quidam constituitur in tali dignitate. Unde cum gratia per modum iustitiae 
<lb/>distributivae diversis hominibus a Deo detur, non potest esse quod aliquis ex 
<lb/>sequentibus actibus mereatur gratiam prius acceptam. 
<lb/>Ad tertium dicendum, quod qui sic orat, non meretur sibi gratiam restitui post 
<lb/>amissionem: quia per sequens peccatum oratio praecedens mortificatur, sicut et 
<lb/>alia bona merita; nec oratio efficax est ad petendum, quia non instanter orat, 
<lb/>sed orationem peccando interrumpit. 
<lb/>Ad quartum dicendum, quod indignum potest sumi dupliciter. Vel negative tantum; 
<lb/>et sic Deus dat gratiam indignis, quia his qui non sunt sufficienter ad hoc 
<lb/>digni, sed tamen habent aliquam dispositionem ad recipiendum, ex quo dicuntur 
<lb/>quodammodo ex congruo gratiam mereri; nec ex hoc sequitur quod sit 
<lb/>iniustus, sed liberalis. Vel sumitur contrarie, ut dicantur indigni qui habent 
<lb/>voluntatem resistentem gratiae; et talibus gratiam non infundit, quia ad virtutem 
<lb/>non cogit, ut Damascenus dicit. 
<lb/>Ad quintum dicendum, quod potentia materiae est proportionata ad receptionem 
<lb/>formae; ideo dispositiones ipsius et habilitates convenienter possunt merita 
<lb/>nominari. Sed gratia excedit omnem proportionem naturae; unde actus naturales 
<lb/>non possunt merita respectu gratiae dici, sed dispositiones remotae tantum. 
<lb/>ARTICULUS 5 
<lb/><hi rend="bold">Utrum aliquis possit mereri augmentum gratiae</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod aliquis non possit gratiae augmentum mereri. Efficacia enim 
<lb/>merendi attenditur secundum quantitatem radicis. Sed si aliquis per actum 
<lb/>minoris gratiae maiorem gratiam meretur, efficacia merendi excederet radicem 
<lb/>gratiae. Ergo non contingit augmentum gratiae mereri. 
<pb n="vol. 4, p. 350"/>
<lb/>2. Praeterea, quilibet actus meritorius meretur hoc quod sub merito cadit. Si 
<lb/>ergo contingit augmentum gratiae mereri, sequitur quod quolibet actu meritorio 
<lb/>gratia augmentabitur; quod falsum est. 
<lb/>3. Praeterea, ex eisdem principiis ex quibus aliquid innascitur, et augmentatur. 
<lb/>Cum igitur principium gratiae sub merito non cadat, videtur quod nec augmentum 
<lb/>eius. 
<lb/>4. Praeterea, nullus meretur illud quod est in eius potestate. Sed in potestate 
<lb/>habentis gratiam est ut non tantum in eo quod est persistat, sed ut in melius 
<lb/>proficiat. Ergo ipsum profectum gratiae non contingit mereri. 
<lb/>5. Praeterea, actus remuneratus non expectat ulterius praemium. Sed si contingeret 
<lb/>augmentum gratiae mereri, gratia augmentata actus ille remuneratus 
<lb/>foret. Ergo ei ulterius praemium non deberetur, quod est inconveniens. 
<lb/>SED CONTRA est, quod Augustinus dicit, quod gratia meretur augeri 
<lb/>ut aucta mereatur et perfici; et ita augmentum gratiae sub merito cadit. 
<lb/>Praeterea, magis est gratiam perfici quam gratiam augeri. Sed gloria cadit sub 
<lb/>merito, quae nihil aliud est quam perfecta gratia. Ergo et augmentum gratiae 
<lb/>sub merito cadit. 
<lb/><hi rend="bold">Solutio</hi>
<lb/>Respondeo dicendum, quod sicut culpae redditur duplex poena: una quae comitatur 
<lb/>ipsam culpam, ut conscientiae remorsus, et huiusmodi, secundum quod 
<lb/>Augustinus dicit in lib. 1 Confess., quod inordinatus animus sibi ipsi est 
<lb/>poena; alia quae infligitur exterius a iudice Deo vel homine: ita etiam duplex 
<lb/>est praemium respondens merito: unum quod comitatur ipsum actum meritorium, 
<lb/>ut ipsa delectatio boni operis, et similia; aliud quod pro bono opere redditur 
<lb/>a Deo vel homine, ut vita aeterna et quidquid hoc modo redditur. Ad hoc 
<lb/>autem duplex praemium diversimode actus meritorius ordinatur: quia ad primum 
<lb/>praemium est proportionatus secundum formam suam: verbi gratia, ex 
<lb/>hoc ipso quod est actus ab habitu perfecto procedens, delectabilis est; unde in 
<lb/>principium actus reducitur sicut in causam: sed ad praemium quod exterius 
<lb/>redditur, ordinatur secundum proportionem dignitatis tantum; ut qui tantum 
<lb/>meruit, tantum remuneretur in quocumque bono, et qui tantum peccavit tantum 
<lb/>puniatur. Secundum hoc ergo dico quod per actum meritorium contingit mereri 
<lb/>augmentum gratiae sicut praemium concomitans naturam actus meritorii, cum 
<lb/>naturale sit ut omnis actus possit in acquisitionem vel augmentum similis habitus 
<lb/>vel effective vel dispositive. 
<pb n="vol. 4, p. 352"/>
<lb/>AD OBIECTA 
<lb/>Ad primum ergo dicendum, quod quamvis praemium quod quis meretur, sit 
<lb/>maius quam gratia qua meretur, non tamen sequitur quod sit maior efficacia 
<lb/>merendi in actu quam exigat gratia informans actum. Constat enim quod per 
<lb/>actum meritorium caritate informatum meretur quis caritatem perfectam, qualis 
<lb/>est caritas patriae, quae longe maior est caritate viae eliciente actum meritorium. 
<lb/>Cum enim dicitur, quod efficacia merendi in actu meritorio respondet 
<lb/>quantitati gratiae, non intelligitur commensuratio quantitatis praemii ad principium 
<lb/>merendi secundum aequalitatem, sed proportionalitas quaedam actus 
<lb/>meritorii ad principium merendi: quia quanto caritas et gratia maior est, tanto 
<lb/>contingit per actum meritorium maius praemium mereri. 
<lb/>Ad secundum dicendum, quod quando actus meritorius se habet ad praemium 
<lb/>solum in ratione meriti, tunc verum est quod sicut quis per unum actum 
<lb/>eiusdem rationis meretur praemium, ita et per alium. Secus autem est quando 
<lb/>actus meritorius se habet ad praemium non solum ut meritum, sed quodammodo 
<lb/>ut causa; et sic se habet actus meritorius ad augmentum gratiae; unde non 
<lb/>oportet quod quilibet actus meritorius augmentum gratiae mereatur: quia non 
<lb/>in quolibet actu meritorio invenitur illa conditio per quam ex actu consequitur 
<lb/>augmentum habitus; sed solum in illo actu quo quis utitur accepta gratia 
<lb/>secundum proportiones suarum virium, ut in nullo gratiae Dei desit per negligentiam, 
<lb/>ut in 1 lib., dist. 17, dictum est. 
<lb/>Ad tertium dicendum, quod tam augmentum gratiae quam etiam ipsius infusio 
<lb/>est a Deo: sed tamen aliter se habent actus nostri ad infusionem gratiae et augmentum 
<lb/>ipsius: quia ante infusionem gratiae homo nondum est particeps divini 
<lb/>esse; unde actus sui sunt omnino improportionati ad merendum aliquod divinum, 
<lb/>quod facultatem naturae excedat: sed per gratiam infusam constituitur in 
<lb/>esse divino; unde iam actus sui proportionati efficiuntur ad promerendum augmentum 
<lb/>vel perfectionem gratiae. 
<lb/>Ad quartum dicendum, quod homo habens gratiam non dicitur posse proficere 
<lb/>in melius, quasi ipse gratiam sibi augmentet, cum augmentum gratiae a Deo 
<lb/>sit; sed quia homo potest per gratiam acceptam augmentum gratiae mereri, 
<lb/>disponendo se, ut maioris gratiae capacior fiat. 
<lb/>Ad quintum dicendum, quod praemium concomitans actum non excludit ulterius 
<lb/>praemium quod per actum redditur; sicut per hoc quod aliquis delectationem 
<lb/>ex actu virtutis sentit, non amittit vitae aeternae praemium, cum non sit 
<lb/>eadem ratio praemii utrobique. Ita etiam per hoc quod actum meritorium sequitur 
<lb/>augmentum gratiae, non impeditur remuneratio quae consistit in adeptione 
<lb/>gloriae. 
<pb n="vol. 4, p. 354"/>
<lb/>ARTICULUS 6 
<lb/><hi rend="bold">Utrum aliquis possit mereri alteri primam gratiam</hi>
<lb/><hi rend="bold">Ad sextum sic proceditur.</hi>
<lb/>1. VIDETUR quod unus non possit alteri primam gratiam promereri. Accidens 
<lb/>enim non extendit se ultra suum subiectum. Sed gratia, quae principium merendi 
<lb/>est, accidens est. Ergo efficacia merendi in alium non transit, ut scilicet unus 
<lb/>alteri gratiam mereri possit. 
<lb/>2. Praeterea, christi meritum fuit perfectissimum. Si ergo per alicuius meritum 
<lb/>alicui gratia acquiratur, multo fortius hoc per meritum christi continget. Cum 
<lb/>ergo meritum christi sit sufficientissimum, videtur quod quibus per meritum 
<lb/>Christi gratia non acquiritur, nullius meritis gratia acquiratur, praecipue quia 
<lb/>pro omnibus passus est, qui vult omnes homines salvos fieri. 
<lb/>3. Praeterea, inter alios actus maxime oratio meritoria videtur. Sed una conditio 
<lb/>orationis quam Augustinus ponit, est ut homo pro 
<lb/>seipso oret. Ergo videtur quod nullum meritum valeat nisi ei qui meretur. 
<lb/>4. Praeterea, actus hominis magis prodest operanti quam aliis. Sed homo sibi 
<lb/>ipsi primam gratiam mereri non potest. Ergo multo minus aliis. 
<lb/>5. Praeterea, illud quo posito vel remoto, nihilominus aliquid accideret, non est 
<lb/>causa eius. Sed si iste paratus est ad gratiam, consequetur eam; et si non est 
<lb/>paratus, non habebit, sive alius mereatur, sive non. Ergo videtur quod bonus 
<lb/>actus unius non sit causa meritoria gratiae alterius. 
<lb/>SED CONTRA est illud quod Augustinus dicit in 1 lib. De praedestinatione sanctorum, 
<lb/>quod unus alii primam gratiam meretur. 
<lb/>Praeterea, Iac. ult. 16, dicit: «Orate pro invicem, ut salvemini». Sed salus non 
<lb/>est sine gratia. Cum igitur oratio Ecclesiae causa esse non possit, videtur quod 
<lb/>unus gratiam alteri mereri possit. 
<lb/><hi rend="bold">Solutio</hi>
<lb/>Respondeo dicendum, quod insufficientia causae ex duobus contingere potest: 
<lb/>vel ex imperfectione causae, ut quando ignis est parvus qui calefacere non 
<lb/>potest; aut ex impedimento quod accidit circa effectum, ut si ligna aqua humectantur; 
<lb/>et ita cum meritum quodammodo sit causa praemii, dupliciter contingit 
<lb/>ut actus meritorius non sufficiat ad praemii consecutionem: vel ex imperfectione 
<lb/>actus, vel ex impedimento eius qui praemium consequi debet. Sed imperfectio 
<lb/>actus potest esse duplex: aut ita quod actus sit extra genus talis perfectionis 
<lb/>quae meritum causat, sicut sunt actus gratiam praecedentes; et hoc modo dicitur
<pb n="vol. 4, p. 356"/>
<lb/>quod actibus talibus non meretur quis gratiam sibi ex condigno, sed solum 
<lb/>ex congruo: aut est in genere talis perfectionis, quae tamen propter sui parvitatem 
<lb/>non sufficit ad merendum; et hoc modo dico quod actus habentis gratiam 
<lb/>se habent ad acquirendam gratiam alteri: sufficit enim gratia ad hoc ut homo 
<lb/>per eam sibi ipsi mereatur, sed quod alteri mereatur, ad hoc non sufficit, nisi sit 
<lb/>perfectissima gratia, quae quodammodo in alios redundet: et propter hoc dicitur, 
<lb/>quod Christus, de cuius plenitudine omnes accipimus, Ioan. 1, omnibus ex 
<lb/>condigno meruit; sed nullus alius alteri ex condigno meretur, sed solum ex congruo; 
<lb/>ita tamen quod est hic plus de ratione meriti quam quando aliquis dicitur 
<lb/>sibi mereri gratiam ex congruo. 
<lb/>Quantumcumque autem gratia perfecta sit quae opus meritorium causat, potest 
<lb/>impediri effectus meriti vel praemii, dummodo dicatur unus alteri mereri. Sed 
<lb/>dicitur aliquis alter vel alius dupliciter: vel secundum subiectum, sicut sunt 
<lb/>diversae personae, et hoc modo constat quod etiam meritum Christi, nedum 
<lb/>merita aliorum, in multis effectum non consequitur, propter eorum indispositionem: 
<lb/>aut secundum accidens et secundum rationem, sicut dicitur quod Socrates 
<lb/>in foro est alter a seipso in domo, sicut ipse hodie est alter a seipso cras; et 
<lb/>inde est quod quando aliquis hodie meretur vitam aeternam ut habeat eam in 
<lb/>fine vitae suae, licet meritum sit sufficiens quantum in se est, tamen potest 
<lb/>impediri ne effectum consequatur, per peccatum quod intervenit cras et post 
<lb/>cras, ratione cuius dicitur praecedens meritum mortificatum esse. Sed praemium 
<lb/>illud quod quis sibi meretur, quod est concomitans meritum, impediri non 
<lb/>potest. Secundum hoc ergo patet ex dictis quod aliquis alteri gratiam mereri 
<lb/>potest ex congruo et non ex condigno: nec tamen necessarium est quod ille gratiam 
<lb/>accipiat, cum aliquis ei gratiam meretur. 
<lb/>AD OBIECTA 
<lb/>Ad primum ergo dicendum, quod cum dicitur quod accidens non excedit suum 
<lb/>subiectum, non intelligitur quod accidens non possit esse principium actionis in 
<lb/>aliud subiectum tendentis: quia hoc etiam falsum est in omnibus actionibus 
<lb/>naturalibus: sed quia accidens non habet esse extra proprium subiectum, nec 
<lb/>habet virtutem agendi nisi secundum conditionem sui subiecti. 
<lb/>Ad secundum dicendum, quod meritum christi est sicut radix omnium meritorum, 
<lb/>a quo omnium merita efficaciam trahunt; unde est quodammodo sicut 
<lb/>causa universalis, quam oportet ad effectus determinatos applicari per causas 
<lb/>particulares, sicut sunt sacramenta et orationes Ecclesiae; et inde est quod non 
<lb/>tantum Christum oramus, sed etiam sanctos eius, quorum meritis et precibus 
<lb/>auxilium eius percipimus. 
<lb/>Ad tertium dicendum, quod Augustinus ponit conditiones orationis quam necesse 
<lb/>est modis omnibus exaudiri; et quia oratio quae pro altero fit, potest impediri 
<lb/>per indispositionem alterius, inde est quod orationis conditionem ponit, ut 
<lb/>pro se quis oret. Nec tamen sequitur quod oratio unius alterum non iuvet, si 
<lb/>impedimentum non interveniat. 
<pb n="vol. 4, p. 358"/>
<lb/>Ad quartum dicendum, quod quamvis plus prosit alicui suum opus quam alienum, 
<lb/>dummodo sit aequalitas in utroque, tamen opus alienum informatum gratia 
<lb/>plus accedit ad meritum condigni inquantum ex radice gratiae procedit, 
<lb/>quam opus proprium quod ex puris naturalibus causatur. 
<lb/>Ad quintum dicendum, quod frequenter contingit quod per orationem sanctorum 
<lb/>hominibus offeruntur occasiones ut se ad Deum convertant et ad gratiam 
<lb/>recipiendam praeparent; qua praeparatione facta, et gratia eis infunditur. 
<lb/>Quamvis autem sanctis non orantibus homines salvarentur, si se praepararent 
<lb/>ad gratiam, non tamen sequitur quod etiam praeparatis suffragia sanctorum 
<lb/>non conferant: quia Deus hoc modo praevidit et ordinavit ut per horum merita 
<lb/>illi gratiam accipiant. 
<lb/><hi rend="bold">EXPOSITIO TEXTUS</hi>
<lb/>«Praemittendum est tria esse genera bonorum». Sciendum est, quod ista divisio 
<lb/>boni est secundum quantitatem ipsius non absolutam, sed in comparatione ad 
<lb/>hominem; unde contingit quod idem secundum diversas comparationes sub 
<lb/>diversis membris cadat: potentiae enim naturales hominis comparatae ad 
<lb/>ipsum cuius sunt media, bonae sunt, quia sine eis non recte vivitur; contingit 
<lb/>tamen eis recte non uti; comparatae vero ad alium cadunt sub minimis bonis, 
<lb/>quia sine auxilio alterius hominis homo potest bene vivere. Sumitur divisio ista 
<lb/>secundum diversos gradus in approximatione ad ultimam perfectionem hominis, 
<lb/>quae consistit in operatione perfecta, secundum quam contingit recte vivere; 
<lb/>ad quam homo quibusdam iuvatur quasi organice et instrumentaliter, ut 
<lb/>Philosophus dicit, sicut sunt bona fortunae, quae quidem non pertinent 
<lb/>ad necessitatem recte vivendi, cum sine eis recta vita esse possit; sed sunt 
<lb/>sicut expedientia ad rectam vitam, ut homo facilius operetur, his quasi adminiculis 
<lb/>sustentatus. Quaedam vero sunt quae per se conferunt ad rectam vitam, 
<lb/>sicut ministrantia substantiam actus; et huiusmodi computantur inter media 
<lb/>bona, sine quibus nullus recte vivit, quibus tamen aliquis potest etiam perverse 
<lb/>vivere. Aliqua vero sunt quae conferunt ad rectam vitam, quasi dantia perfectionem 
<lb/>ipsi actui, recte informando ipsum, sicut sunt habitus virtutum et gratiarum; 
<lb/>et haec magna bona dicuntur, quia propinquissima sunt operationi perfectae 
<lb/>in qua est ultima hominis perfectio. 
<lb/>«Virtutibus nemo male utitur». Verum est quasi habitu informante usum: utitur 
<lb/>tamen eis aliquis male quasi obiecto. 
<lb/>«Et bonus usus liberae voluntatis qui virtus est»; idest actus virtutis, ut Magister 
<lb/>in fine exponit. 
<pb n="vol. 4, p. 360"/>
<lb/>«Si igitur gratia quae sanat et liberat voluntatem hominis, virtus est... consequitur 
<lb/>ut virtus non sit ex libero arbitrio». Hic expresse videtur Magister huiusmodi 
<lb/>opinionis esse quod gratia et virtus sint idem; nisi forte hoc exponeretur, 
<lb/>quia gratia in operationem non nisi mediante virtute procedit: sed tamen supposito 
<lb/>quod gratia non sit virtus, eadem Magistri rationis vis erit: non enim 
<lb/>minus est manifestum de gratia quam de virtute, quod a solo Deo in nobis sit. 
<lb/>«Unde apparet vere quia caritas est Spiritus Sanctus». Hic loquitur Magister 
<lb/>secundum suam opinionem quam in 1 lib. supponit, scilicet caritatem in nobis 
<lb/>nihil aliud quam Spiritum Sanctum esse. Non autem oportet hoc de caritate opinari, 
<lb/>quia ipsa virtutes informat et sanctificat, sicut hic concludere videtur: hoc 
<lb/>enim contingit ex hoc quod caritatis obiectum est finis ultimus; unde ipsa 
<lb/>mediante omnes virtutes ad ultimum ordinantur. 
<pb n="vol. 4, p. 368"/>
<lb/><hi rend="bold">IN SECUNDUM SENTENTIARUM, DISTINCTIO 28</hi>
<lb/><hi rend="bold">DIVISIO TEXTUS</hi>
<lb/>Postquam determinavit de gratia secundum veritatem, hic excludit quosdam 
<lb/>errores circa gratiam; et dividitur in partes duas: in prima excludit errorem 
<lb/>Pelagii, qui gratiae derogabat; in secunda excludit errorem Ioviniani et 
<lb/>Manichaei, qui negabant liberum arbitrium, ibi: «Id ergo de gratia et libero 
<lb/>arbitrio indubitanter teneamus quod Hieronymus... docet». Prima dividitur in 
<lb/>duas: in prima narrat positiones Pelagii; in secunda inducit rationes ipsius, 
<lb/>ibi: «Quod vero dicunt, hominem sine gratia, per liberum arbitrium omnia 
<lb/>iussa implere, huiusmodi inductionibus muniunt». Ponuntur ergo quatuor rationes: 
<lb/>quarum prima est, quod sine gratia potest homo perfecte legem Dei implere 
<lb/>ex solo libero arbitrio, quamvis gratia ad hoc detur ut facilius homo impleat, 
<lb/>ad quod etiam nos Deus iuvat instruendo per suam legem; secunda positio consequens 
<lb/>ex prima est, quod non oportebat orare neque pro fidelibus neque pro 
<lb/>infidelibus, cum ex seipsis homines bene vel male operari habeant, et hoc ibi: 
<lb/>«Destruunt et orationes quas facit Ecclesia»; tertia est, quia dicunt, quod homo 
<lb/>ex propriis actibus gratiam Dei meretur, ibi: «Gratiam Dei, qua liberamur ab 
<lb/>impietate, dicentes secundum merita nostra dari»; quarta est, quia hominem 
<lb/>sine peccato originali nasci dicunt, et hoc ibi: «Parvulos etiam sine ullo peccati 
<lb/>originalis vinculo asserunt nasci». 
<lb/>«Quod vero dicunt sine gratia hominem per liberum arbitrium omnia iussa 
<lb/>implere, huiusmodi inductionibus muniunt». Hic ponitur confirmatio praedictarum 
<lb/>rationum; et dividitur in partes sex, secundum sex auctoritates Augustini 
<lb/>quae inducuntur, ex quibus error Pelagii confirmari videtur; secunda incipit 
<lb/>ibi: «Similiter etiam innitebatur Pelagius verbis Augustini»; tertia, ibi: «Alibi 
<lb/>etiam Augustinus dicit»; quarta, ibi: «Sic etiam intelligendum est quod in 
<lb/>eodem ait»; quinta, ibi: «In expositione quoque quarumdam propositionum 
<lb/>epistolae ad Romanos quaedam Augustinus inserit quae videntur huic doctrinae 
<lb/>gratiae adversari»; sexta, ibi: «Illud etiam diligenter est inspiciendum». 
<pb n="vol. 4, p. 370"/>
<lb/><hi rend="bold">QUAESTIO 1</hi>
<lb/>Hic quinque quaeruntur: 1. Utrum sine gratia homo aliquod bonum facere possit; 
<lb/>2. Utrum sine gratia possit homo vitare peccatum; 3. Utrum homo sine gratia 
<lb/>possit mandatum legis implere; 4. Utrum sine gratia, saltem gratis data, 
<lb/>possit se homo ad gratiam praeparare; 5. Utrum sine gratia possit homo scientiam 
<lb/>veritatis habere. 
<lb/>ARTICULUS 1 
<lb/><hi rend="bold">Utrum homo possit facere aliquod bonum sine gratia</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod homo sine gratia nullum bonum facere possit. Quia, sicut 
<lb/>Ioan. 15, 5, dicitur a Christo discipulis: «Sine me nihil potestis facere». Sed 
<lb/>Deus non habitat in nobis nisi per gratiam. Ergo videtur quod sine gratia homo 
<lb/>nihil boni facere possit. 
<lb/>2. Praeterea, cogitatio boni praecedit operationem eiusdem. Sed dicitur 
<lb/>2 Corinth. 3, 5: «Non sumus sufficientes aliquid cogitare a nobis quasi ex 
<lb/>nobis». Ergo videtur quod multo minus sine gratia bonum operari possumus. 
<lb/>3. Praeterea, sicut dicit Augustinus ad Bonifacium Papam, non potest 
<lb/>homo aliquod bonum velle, nisi iuvetur a Deo qui malum velle non potest. Sed 
<lb/>adiutorium eius qui malum velle non potest, scilicet Dei, est gratia ipsius. Ergo 
<lb/>homo sine gratia bonum nec velle nec facere potest. 
<lb/>4. Praeterea, non potest homo esse iustus et bonus sine gratia. Sed in hoc quod 
<lb/>aliquis bona et iusta operatur, iustitia et bonitas hominis attenditur. Ergo homo 
<lb/>sine gratia non potest aliquod bonum facere. 
<lb/>5. Praeterea, nihil potest in effectum qui est ultra suam perfectionem. Sed boni 
<lb/>actus excedunt bonitatem naturalium potentiarum: quia computantur inter 
<lb/>magna bona, cum potentiae inter media bona computentur. Ergo homo per 
<lb/>potentias naturales sine additione gratiae non potest in bonam operationem. 
<lb/>SED CONTRA, nulli fit admonitio vel praeceptum de eo quod facere non potest. 
<lb/>Sed quotidie homines admonentur ut bona faciant. Ergo bona facere est in 
<lb/>eorum potestate, etiam sine gratia. 
<lb/>Praeterea, secundum Damascenum nulla res destituitur 
<lb/>propria operatione. Sed bona operatio hominis est propria eius, idest secundum 
<lb/>rationem ordinatam, sicut et malum hominis est contra rationem esse, ut 
<lb/>Dionysius dicit. Ergo homo per se sine gratia adiuncta potest 
<lb/>in bonam operationem. 
<pb n="vol. 4, p. 372"/>
<lb/><hi rend="bold">Solutio</hi>
<lb/>Respondeo dicendum, quod cum virtus essentiam consequatur, oportet quod 
<lb/>secundum diversitatem naturarum sit diversa facultas ad operandum: quod quidam 
<lb/>non attendentes, pari modo operationem liberi arbitrii et rerum naturalium 
<lb/>determinaverunt, credentes quod sicut lapis de necessitate suam operationem 
<lb/>habet, ut eat deorsum nisi aliquid impediat, ita etiam homo necessario operationes 
<lb/>suas exerceat secundum congruentiam alicuius naturae in ipso existentis: et 
<lb/>quia in homine consideratur duplex natura; una scilicet intellectualis, ex qua 
<lb/>inest homini inclinatio ad appetendum per se desiderabilia et honesta; et altera 
<lb/>sensibilis, secundum quam pronus est ad appetendum et ad concupiscendum ea 
<lb/>quae sunt delectabilia secundum sensum, ideo ad haec duo respicientes haeretici, 
<lb/>contrarias haereses ex eadem radice prodeuntes confecerunt: quorum quidam, 
<lb/>scilicet Ioviniani, attendentes ad intellectualem naturam, hominem de 
<lb/>necessitate bene operari, et nunquam posse peccare asserebant; alii vero, scilicet 
<lb/>Manichaei, respicientes ad naturam sensibilem, quam secundum se malam 
<lb/>esse dicebant, et a malo deo originem habuisse, dixerunt, quod homo de necessitate 
<lb/>peccat, nec bonum facere potest, in hoc penitus liberum arbitrium utrique 
<lb/>destruentes: non enim esset homo liberi arbitrii, nisi ad eum determinatio sui 
<lb/>operis pertineret, ut ex proprio iudicio eligeret hoc aut illud, ut supra dictum est. 
<lb/>Et ideo alii naturam liberi arbitrii salvare volentes, in alium errorem prolapsi 
<lb/>sunt, scilicet Pelagiani, facultatem liberi arbitrii ampliantes; dicunt enim, quod 
<lb/>quia liberum arbitrium de se non est determinatum ad aliquod opus, sed ex ipso 
<lb/>pendet determinatio cuiuscumque operis; ideo homo per liberum arbitrium in 
<lb/>quodlibet bonum opus potest sine aliqua gratia superaddita, etiam in opus meritorium, 
<lb/>non attendentes quod opus meritorium non determinet genus actus, sed 
<lb/>efficaciam. Genera enim actuum distinguuntur secundum diversitatem obiectorum: 
<lb/>et quia liberum arbitrium ad nullum obiectum determinatum est, ideo in 
<lb/>quodlibet genus actus ex se potest, ut videlicet facere fortia, et iusta, et huiusmodi. 
<lb/>Sed actus meritorius habet efficaciam excedentem naturalem virtutem inquantum 
<lb/>est efficax ad illud praemium consequendum quod facultatem naturae excedit; 
<lb/>et ideo quod opus sit meritorium, non potest liberum arbitrium ex seipso, nisi 
<lb/>sublevetur per habitum qui etiam naturae facultatem excedat, qui gratia dicitur. 
<lb/>Et ideo secundum fidem catholicam, in medio contrariarum haeresum incedendum 
<lb/>est, ut scilicet dicamus hominem per liberum arbitrium et bona et mala 
<lb/>facere posse; non tamen in actum meritorium exire sine habitu gratiae: sicut 
<lb/>etiam non potest homo sine habitu virtutis acquisitae talem actum facere qualem 
<lb/>facit virtuosus quo ad modum agendi, licet possit tale facere quantum ad 
<lb/>genus operis: ut ly «per se» non excludat divinam causalitatem, secundum 
<lb/>quod ipse Deus in omnibus operatur ut universalis causa boni, ut dicitur 
<lb/>Isai. 26, 13: «Omnia opera nostra operatus es in nobis Domine»; sed excludit 
<lb/>habitum aliquem creatum naturalibus superadditum. 
<pb n="vol. 4, p. 374"/>
<lb/>AD OBIECTA 
<lb/>Ad primum ergo dicendum, quod, sicut supra dixit Magister, gratia dupliciter 
<lb/>dicitur: uno modo donum gratuitum; alio modo ipse Deus gratis dans. Dona 
<lb/>autem gratuita proprie dicuntur quae naturalibus superaddita sunt: sine quibus 
<lb/>donis homo multa bona facere potest, quamvis non meritoria; nihil tamen boni 
<lb/>potest facere sine gratia Dei, secundum quod intelligitur gratia ipse Deus gratis 
<lb/>dans, eo quod ipse est principium omnis boni non tantum in hominibus sed 
<lb/>etiam in aliis creaturis: et sic intelligendum est quod dicitur: «Sine me 
<lb/>nihil potestis facere»; et sic etiam potest intelligi quod Apostolus dicit, quod 
<lb/>«non sumus sufficientes cogitare aliquid a nobis quasi ex nobis». Vel intelligendum 
<lb/>est de cogitatione illorum quae ad fidem pertinent, quae capacitatem naturalis 
<lb/>rationis excedunt; et ad haec homo sufficiens non est sine gratia fidei. 
<lb/>Unde patet responsio ad secundum. 
<lb/>Ad tertium dicendum, quod Deus non tantum iuvat nos ad bene agendum per 
<lb/>habitum gratiae, sed etiam interius operando in ipsa voluntate, sicut in qualibet 
<lb/>re operatur, et exterius occasiones et auxilia praebendo ad bene agendum; et 
<lb/>sine his omnibus nullus bene facere potest: oportet enim quod sicut motus difformes 
<lb/>regulantur a motu uniformi, ita voluntates nostrae, quae in bonum et malum 
<lb/>flecti possunt, dirigantur ab illa voluntate quae non nisi recta esse potest. 
<lb/>Vel dicendum, quod intelligit de bono meritorio. 
<lb/>Ad quartum dicendum, quod aliquis potest dici iustus dupliciter: vel iustitia 
<lb/>civili, vel iustitia infusa. Iustitia autem civili potest aliquis iustus effici sine aliqua 
<lb/>gratia naturalibus superaddita; non autem iustitia infusa. Neutra tamen 
<lb/>iustitia consistit in hoc quod est iusta operari: non enim quicumque iusta operatur, 
<lb/>iustus est, sed qui haec operatur sicut iustus, ut 2 Ethic. dicitur. Unde non 
<lb/>sequitur, si etiam iustitia civilis sine gratia haberi non posset, quod homo per 
<lb/>liberum arbitrium non posset iusta operari. 
<lb/>Ad quintum dicendum, quod bonum opus dicitur dupliciter. Vel opus quod est a 
<lb/>virtute procedens, ea informatum; et hoc opus bonum naturalem perfectionem 
<lb/>rationis excedit, sive sit virtus acquisita, sive infusa; unde talis actus non elicitur 
<lb/>a potentia nisi sit per habitum virtutis perfecta. Est autem aliud bonum opus 
<lb/>etiam virtutem antecedens, quod virtutem acquisitam causat, et ad infusam 
<lb/>disponit, ut patet in eo qui iusta operatur non sicut iustus, quia indelectabiliter; 
<lb/>et talis operatio naturalem perfectionem rationis non excedit, quia tota rectitudo 
<lb/>huius operis est secundum regulam rationis, in qua sunt principia iuris, quibus 
<lb/>opus bonum regulatur; nisi forte secundum quod quaelibet operatio excedit 
<lb/>potentiam, sicut complementum eius. 
<pb n="vol. 4, p. 376"/>
<lb/>ARTICULUS 2 
<lb/><hi rend="bold">Utrum homo sine gratia possit vitare peccatum</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod homo sine gratia non possit peccatum vitare. Primo per hoc 
<lb/>quod supra, dist. 25, Magister dixit, quod homo ante reparationem gratiae, per 
<lb/>liberum arbitrium non potest non peccare etiam mortaliter. Ergo sine gratia 
<lb/>homo vitare non potest peccatum. 
<lb/>2. Praeterea, per peccatum in aliquo libertas arbitrii immutata est. Sed homo in 
<lb/>primo statu hoc habuit quod bonum facere poterat, sed non meritorium in statu 
<lb/>naturalium. Ergo saltem in hoc per peccatum etiam immutatum est liberum 
<lb/>arbitrium, quod homo vitare peccatum non possit. 
<lb/>3. Praeterea, Augustinus dicit in libro De vera relig., quod natura superba 
<lb/>necesse habet alii invidere: eadem autem ratione qui est in uno peccato, necesse 
<lb/>habet in aliud peccatum cadere. Sed quantum ad praesentem statum, quilibet 
<lb/>homo vel est in peccato, vel in statu gratiae. Ergo videtur quod si non est in 
<lb/>gratia, peccatum vitare non possit. 
<lb/>4. Praeterea, habens pedem claudum, non potest ambulare nisi claudicando. 
<lb/>Sed peccatum est sicut quaedam curvitas voluntatis. Ergo homo in statu peccati 
<lb/>existens non potest non peccare. 
<lb/>5. Praeterea, mors ex peccato consecuta est, ut Rom. 5 dicitur. Ergo ubi est 
<lb/>necessitas moriendi, ibi est necessitas peccandi. Sed in statu isto inest nobis 
<lb/>necessitas moriendi. Ergo et necessitas peccandi. 
<lb/>6. Quicumque tentationi resistit, tentantem vincit. Sed vincenti praemium aeternum 
<lb/>promittitur, Apocal. 2 et 3. Cum ergo ad praemium aeternum nullus sine 
<lb/>gratia venire possit, videtur quod nec sine ea aliquis possit tentationi resistere, 
<lb/>peccatum vitando. 
<lb/>SED CONTRA, Gregorius dicit, quod debilis est hostis qui non 
<lb/>potest vincere nisi volentem. Sed quod est per voluntatem, non est per necessitatem. 
<lb/>Ergo homo non necessario a peccato superatur; sed illud vincere potest. 
<lb/>Praeterea, ubicumque est necessitas agendi, ibi est virtus activa determinata ad 
<lb/>unum. Sed hoc est contra rationem liberi arbitrii. Ergo homo in peccato 
<lb/>existens non habet necessitatem peccandi: sed peccatum vitare potest. 
<pb n="vol. 4, p. 378"/>
<lb/><hi rend="bold">Solutio</hi>
<lb/>Respondeo dicendum, quod, ut supra dictum est, quidam haeretici posuerunt in 
<lb/>nobis naturam quamdam esse malam, quae hominem necessario ad peccandum 
<lb/>impellit. Hic autem error, ut dictum est, omnino liberum arbitrium excludit, et 
<lb/>naturam rationis et voluntatis; unde nec fidei nec philosophiae consonat. 
<lb/>Alii vero naturam liberi arbitrii servare volentes, dicunt quidem, quod homo 
<lb/>secundum naturalem suam virtutem hoc modo conditus est ut peccatum vitare 
<lb/>possit; sed per peccatum virtus illa adeo immutata est ut homo in peccato existens 
<lb/>vitare peccatum non possit, sed in aliud peccatum praecipitetur, nisi per 
<lb/>gratiam liberetur. Ne autem omnino peccatum necessarium ponere videantur, 
<lb/>dicunt, quod homo in peccato mortali existens potest quidem hoc vel illud peccatum 
<lb/>vitare, non tamen omnia; sicut etiam de venialibus dicitur. Dicunt etiam, 
<lb/>quod potest homo in peccato mortali existens ad tempus stare, ne in peccatum 
<lb/>cadat, sed non diu. Ista autem positio multipliciter apparet falsa. Primo, quia 
<lb/>cum peccatum bona naturalia non tollat, sed diminuat; illud quod ad naturam 
<lb/>potentiae naturalis pertinet, homo per peccatum amittere non potest, etsi in illo 
<lb/>infirmetur. Cum igitur libera electio vel fuga boni seu mali, ad naturam liberi 
<lb/>arbitrii pertineat; non potest esse ut per peccatum subtrahatur homini facultas 
<lb/>fugiendi peccatum; sed solum quod minuatur, ita scilicet quod illud peccatum 
<lb/>quod homo ante vitare de facili poterat, postmodum difficulter vitet. Similiter 
<lb/>etiam quod inducunt de peccato veniali, non est simile: quod enim non possumus 
<lb/>omnia venialia peccata vitare, sed singula, praecipue propter primos 
<lb/>motus dicitur, ad quos non requiritur deliberatio consensus; sed sunt quidam 
<lb/>subiti motus; unde dum homo uni obstare nititur, ex alia parte alius motus insurgit. 
<lb/>Sed peccatum mortale requirit consensum determinatum; unde si potest 
<lb/>vitare hoc et illud, potest eadem ratione vitare omnia. Nec iterum potest dici, 
<lb/>quod ad tempus vitet, et non diu: quia liberum arbitrium resistens malo, non 
<lb/>efficitur infirmum ad malum vitandum, sed multo fortius; unde multo magis 
<lb/>postea potest vitare peccatum quam ante. 
<lb/>Et ideo cum aliis dicendum est, quod vitare peccatum intelligi potest dupliciter: 
<lb/>aut peccatum iam commissum, aut peccatum committendum. Si intelligatur de 
<lb/>peccato iam commisso, sic homo in peccato mortali existens, non potest peccatum 
<lb/>vitare sine gratia: quia non potest se a peccato praeterito absolvere, et a 
<lb/>reatu culpae, nisi per gratiam liberetur; et in hoc errabat Pelagius aestimans 
<lb/>hominem propriis virtutibus sine gratia posse se a peccatis praeteritis absolvere 
<lb/>satisfaciendo. Peccatum autem committendum potest homo vitare etiam sine 
<lb/>gratia, quantumcumque in peccato mortali existat. Si tamen gratia intelligatur 
<lb/>aliquis habitus infusus, et non ipsa divina voluntas, per quam omnia bona causantur, 
<lb/>et mala repelluntur. 
<pb n="vol. 4, p. 380"/>
<lb/>AD OBIECTA 
<lb/>Ad primum ergo dicendum, quod sicut videre dicitur dupliciter, scilicet habere 
<lb/>visum, et uti visu, ita et peccare; unde cum dicitur, quod homo non potest non 
<lb/>peccare ante reparationem, intelligitur habere peccatum; sed non potest intelligi 
<lb/>quod non possit non uti peccato. 
<lb/>Ad secundum dicendum, quod libertas arbitrii immutata est per peccatum, sed 
<lb/>non ablata. Quod autem dicitur, ut liberum arbitrium omnino non possit quod 
<lb/>prius poterat, hoc ablationem facultatis designat, et non solum diminutionem; 
<lb/>sed hoc ad diminutionem pertinet ut quod prius facile poterat, postmodum non 
<lb/>sine difficultate et pugna possit, quantum ad vitationem mortalium; sed venialia 
<lb/>omnia non potest vitare, propter rebellionem carnis ad spiritum. 
<lb/>Ad tertium dicendum, quod verbum Augustini non est intelligendum de necessitate 
<lb/>absoluta, sed conditionata, quae est necessitas finis. Vir enim superbus si 
<lb/>fini suo inhaerere vult, ut scilicet propriam excellentiam quaerat, necesse habet 
<lb/>ut invideat excellentiae aliorum, quae propriae excellentiae derogat; sed qui 
<lb/>semel per superbiam peccavit mortaliter, non propter hoc necesse habet ut 
<lb/>semper in actum superbiae exeat: potest enim de uno peccato in contrarium 
<lb/>peccatum transire, vel in bonum ex genere; et ideo non est necessarium quod 
<lb/>invideat. 
<lb/>Ad quartum dicendum, quod ratio illa tenet in illis quae agunt propter necessitatem 
<lb/>naturae, in quibus de necessitate operatio sequitur secundum exigentiam 
<lb/>perfectionis et defectum operantis: non autem tenet in voluntariis: quia homo 
<lb/>habens virtutem potest non uti virtute, sed in contrarium usum exire: et similiter 
<lb/>habens habitum vitiosum, potest non uti habitu illo. 
<lb/>Ad quintum dicendum, quod mors non respondet pro poena cuilibet peccato, 
<lb/>sed peccato primae transgressionis, ex quo tota natura infecta est; unde sicut a 
<lb/>necessitate moriendi homo non liberatur nisi per gratiam, ita et a necessitate 
<lb/>subiacendi illi peccato per originem a parentibus in posteros transfuso. Non 
<lb/>tamen oportet quod homo necessario in peccatum mortale actuale labatur. 
<lb/>Ad sextum dicendum, quod aliud est resistere peccato, et aliud victoriam de 
<lb/>peccato habere. Quicumque enim vitat peccatum, peccato resistit; unde hoc 
<lb/>potest fieri etiam sine gratia: nec oportet quod tunc homo resistendo peccato, 
<lb/>mereatur praemium aeternum. Sed ille proprie vincit peccatum qui potest pertingere 
<lb/>ad hoc contra quod est pugna peccati. Hoc autem non potest esse nisi in 
<lb/>eo qui opus meritorium operatur; unde talis victoria vitam aeternam meretur, et 
<lb/>sine gratia non fit. 
<pb n="vol. 4, p. 382"/>
<lb/>ARTICULUS 3 
<lb/><hi rend="bold">Utrum homo possit implere praecepta Dei sine gratia</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod homo sine gratia Dei praecepta implere non possit. Qui enim 
<lb/>mandata Dei servat, vitam aeternam meretur, ut dicitur Luc. 10, 28: «Hoc fac, 
<lb/>et vives». Sed hoc non potest homo sine gratia. Ergo nec mandata legis implere. 
<lb/>2. Praeterea, caritas non potest sine gratia haberi. Sed dilectio caritatis est in 
<lb/>praecepto, Matth. 22. Ergo praecepta non possunt sine gratia impleri. 
<lb/>3. Praeterea, ut supra Augustinus probavit, virtutes in nobis solus Deus operatur. 
<lb/>Sed actus virtutum sunt in praecepto. Ergo praecepta ex nobis ipsis implere 
<lb/>non possumus. 
<lb/>4. Praeterea, expresse hoc videtur per illud Actuum 15, 10: «Hoc est onus quod 
<lb/>neque nos neque patres nostri portare potuimus». Sed onus illud sunt praecepta 
<lb/>legis. Ergo praecepta legis homo per se implere non potest. 
<lb/>5. Praeterea, nullus damnatur nisi pro peccato omissionis vel transgressionis. 
<lb/>Sed nullus damnatur qui praecepta legis implet. Si ergo homo potest sine gratia 
<lb/>praecepta legis implere, cum etiam possit sine gratia, ut dictum est, peccatum 
<lb/>mortale vitare, videtur quod homo possit sine gratia damnationem penitus vitare. 
<lb/>Sed quicumque non damnatur, est in gloria. Ergo homo sine gratia poterit 
<lb/>ad gloriam pervenire: quod est omnino haereticum. 
<lb/>SED CONTRA, Hieronymus, dicit: «Qui Deum dicit praecipere 
<lb/>impossibilia, anathema sit». Sed impossibile est homini illud quod implere 
<lb/>non potest. Ergo mandata Dei homo per se implere potest. 
<lb/>Praeterea, Deus non est magis crudelis quam homo. Sed homini imputatur in 
<lb/>crudelitatem, si obliget aliquem per praeceptum ad id quod implere non possit. 
<lb/>Ergo hoc de Deo, nullo modo est aestimandum; et ita sine gratia homo per se 
<lb/>legis praecepta implere potest. 
<lb/><hi rend="bold">Solutio</hi>
<lb/>Respondeo dicendum, quod de praeceptis legis dupliciter contingit loqui: aut 
<lb/>quantum ad id quod directe cadit in praecepto, aut quantum ad intentionem 
<lb/>legislatoris. Directe autem cadit in praecepto actus virtutis quantum ad substantiam 
<lb/>operis; et non quantum ad modum agendi, quem circa ipsum virtus 
<lb/>ponit: hoc enim directe alicui praecipitur quod statim in ipso est ut faciat illud. 
<lb/>Non autem est in homine ut faciat actum virtutis eo modo quo virtuosus facit, 
<lb/>prius quam virtutem habeat, vel acquisitam vel infusam. Sed intentio legislatoris 
<pb n="vol. 4, p. 384"/>
<lb/>est, ut in 2 Ethic. dicitur, cives facere bonos, et per assuetudines operum 
<lb/>quae praecipiuntur, inducere ad virtutem: et huic consonat verbum Apostoli 
<lb/>1 Timoth. 1, 5: «Finis praecepti caritas est»; ad hoc enim data sunt praecepta 
<lb/>legis, ut homines in dilectionem Dei et proximi instituantur. Est ergo intentio 
<lb/>legislatoris non tantum ut haec opera fiant, sed ut ex caritate fiant. 
<lb/>Dicendum est ergo, quod praecepta legis, quantum ad id quod directe sub praecepto 
<lb/>cadit, potest aliquis implere per liberum arbitrium sine gratia gratis data 
<lb/>vel gratum faciente; si tamen gratia accipiatur pro aliquo habitu infuso: sed 
<lb/>quantum ad intentionem legislatoris, sine gratia impleri non possunt: quia 
<lb/>donum caritatis non inest nobis ex nobis, sed a Deo infusum. Sed si gratia pro 
<lb/>divina voluntate gratis in nobis omnia bona causante, accipiatur, tunc dicendum, 
<lb/>quod neutro modo homo sine gratia praecepta implere potest; et ideo 
<lb/>Pelagius erravit, qui simpliciter impleri praecepta legis posse sine gratia 
<lb/>posuit. 
<lb/>AD OBIECTA 
<lb/>Ad primum ergo dicendum, quod praecepta legis non qualitercumque observata 
<lb/>in vitam aeternam inducunt; sed solum secundum quod opera quae praecipiuntur, 
<lb/>caritate informata sunt secundum quod cadunt sub intentione legislatoris; 
<lb/>et hoc modo planum est quod sine gratia servari non possunt. 
<lb/>Ad secundum dicendum, quod sicut aliarum virtutum actus dupliciter considerari 
<lb/>possunt, vel secundum quod sunt a virtute, vel secundum quod antecedunt 
<lb/>virtutem; ita etiam est de caritate; potest enim aliquis, etiam caritatem non 
<lb/>habens, diligere proximum et Deum, etiam super omnia, ut quidam dicunt: et 
<lb/>hoc diligere intelligitur actus caritatis sub praecepto directe cadere, et non 
<lb/>solum secundum quod a caritate procedit. 
<lb/>Ad tertium dicendum, quod actus virtutum non sunt in praecepto, secundum 
<lb/>quod a virtute procedunt, sed quantum ad substantiam operis, ut dictum est, 
<lb/>secundum quod contingit aliquem facere iusta, etiamsi non faciat ut iustus facit. 
<lb/>Ad quartum dicendum, quod hoc dictum est propter multitudinem praeceptorum 
<lb/>veteris legis, praecipue quantum ad caeremonialia, quae nunquam multitudo 
<lb/>populi observaverat, et non nisi cum magna difficultate observari poterant. 
<lb/>Ad quintum dicendum, quod homo etsi nunquam transgrederetur vel omitteret, 
<lb/>nihilominus tamen peccato originali subiectus esset, a quo non nisi per gratiam 
<lb/>liberari potest: pro quo merito subiret damnationem, et etiam ad legitimam 
<lb/>aetatem deveniens in hoc ipso peccaret quod se ad gratiam non praepararet; 
<lb/>unde etiam pro tali negligentia puniretur. Si autem praepararet se faciendo 
<lb/>quod in se est, proculdubio gratiam consequeretur per quam vitam aeternam 
<lb/>mereri posset. 
<pb n="vol. 4, p. 386"/>
<lb/>ARTICULUS 4 
<lb/><hi rend="bold">Utrum homo possit se praeparare ad gratiam sine aliqua gratia</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod homo non possit se praeparare ad gratiam sine aliqua gratia. 
<lb/>Primo per id quod dicitur Hierem. 10, 23: «Non est in homine via eius, nec viri 
<lb/>est ut dirigat gressus suos». Sed nullus praeparatur ad gratiam nisi gressus 
<lb/>eius dirigantur, et viam salutis quaerat. Ergo non est in potestate hominis ut se 
<lb/>ad gratiam praeparet. 
<lb/>2. Praeterea, illud quod est in potestate hominis, non est necessarium ut homo 
<lb/>ab alio petat. Sed quod homo praeparetur ad gratiam, petendum est a Deo, ut 
<lb/>patet in Psal. 85, 2: «Deduc me, Domine, in via tua». Ergo praeparatio ad gratiam 
<lb/>non est in potestate hominis. 
<lb/>3. Praeterea, illud quod visibiliter factum est in quibusdam qui gratiam consecuti 
<lb/>sunt, probabile est etiam in aliis, saltem invisibiliter, fieri; cum eadem ratio sit 
<lb/>de uno et de omnibus. Sed quidam, cum etiam gratiae resisterent, per speciale 
<lb/>munus gratiae ad gratiam praeparati sunt, ut patet in conversione Pauli. Ergo 
<lb/>etiam alii sine gratia, saltem gratis data, ad gratiam praeparari non possunt. 
<lb/>4. Praeterea, Hebr. 11, 6: «Oportet accedentem ad Deum credere quia est». Sed 
<lb/>fides non potest haberi nisi per gratiam: «Dei enim donum est», ut ad Ephes. 11, 8 
<lb/>dicitur. Ergo cum nullus se ad gratiam praeparet nisi accedendo ad Deum, videtur 
<lb/>quod sine munere gratiae homo se ad gratiam praeparare non possit. 
<lb/>5. Praeterea, Augustinus dicit, quod timor servilis inducit 
<lb/>caritatem sicut seta linum. Sed timor servilis est donum Spiritus Sancti. Ergo 
<lb/>per gratiam gratis datam homo praeparatur ad gratiam gratum facientem. 
<lb/>SED CONTRA, Zachar. 1, 3, dicitur: «Convertimini ad me... et ego convertar ad 
<lb/>vos». Sed conversio quam nobis indicit, non videtur esse aliud quam praeparatio 
<lb/>ad receptionem gratiae. Ergo hoc primo a nobis exigitur ut ad gratiam 
<lb/>praeparemur, quam quod Deus ad nos gratiam infundendo convertatur. 
<lb/>Praeterea, Anselmus dicit: «Quod aliquis non habeat gratiam 
<lb/>non est ex hoc quod Deus non velit eam dare, sed quia homo non vult accipere». 
<lb/>Ergo si homo vult accipere, Deus eam dabit. Sed illud quod in voluntate hominis 
<lb/>constitutum est, in potestate liberi arbitrii est. Ergo in potestate liberi arbitrii 
<lb/>est, ut homo ad gratiam se praeparet. 
<pb n="vol. 4, p. 388"/>
<lb/><hi rend="bold">Solutio</hi>
<lb/>Respondeo dicendum quod gratia dupliciter potest accipi: vel quodcumque 
<lb/>excitativum voluntatis exhibitum homini ab ipsa divina providentia, qua omnibus 
<lb/>rebus gratis impendit ex sua bonitate ea quae ipsis conveniunt: vel aliquod 
<lb/>donum habituale in anima receptum, quod gratis a Deo confertur. Si ergo 
<lb/>primo modo accipitur gratia, nulli dubium est quod homo sine gratia Dei non 
<lb/>potest se praeparare ad habendum gratiam gratum facientem: ut enim in 
<lb/>8 Physic. ostenditur, mutatio voluntatis effici non potest sine aliquo 
<lb/>movente per modum excitantis: omne enim motum necesse est ab alio moveri. 
<lb/>Nec differt quidquid sit illud quod huiusmodi variationis occasionem praebeat, 
<lb/>quasi voluntatem excitando; sive sit admonitio hominis, vel aegritudo corporis, 
<lb/>vel aliquid huiusmodi: quae omnia constat divinae providentiae subiecta esse et 
<lb/>in bonum electorum ordinata. Unde quidquid illud fuerit quod hominem excitaverit 
<lb/>ad convertendum se, ut gratiam gratum facientem accipiat, gratia gratis 
<lb/>data dici potest: et sic sine gratia gratis data homo se ad gratiam non praeparat, 
<lb/>etiamsi gratia gratis data dicatur ipse actus liberi arbitrii, quem Deus in 
<lb/>nobis facit, quo ad gratiam gratum facientem praeparamur. 
<lb/>Si autem accipitur gratia pro aliquo munere habituali animae infuso, sic duplex 
<lb/>est opinio. Quidam enim dicunt, quod nullus potest se ad gratiam gratum 
<lb/>facientem praeparare, nisi per aliquod lumen menti infusum, quod est donum 
<lb/>gratiae gratis datae. Istud autem non videtur conveniens: quia praeparatio 
<lb/>quae est ad gratiam, non est per actus qui sint ipsi gratiae aequandi aequalitate 
<lb/>proportionis, sicut meritum aequatur praemio; et ideo non oportet ut actus 
<lb/>quibus homo se ad gratiam habendam praeparat sint naturam humanam excedentes: 
<lb/>sicut enim natura humana se habet in potentia materiali ad gratiam, ita 
<lb/>actus virtutum naturalium se habent ut dispositiones materiales ad ipsam; unde 
<lb/>non exigitur ad hoc ut homo ad gratiam se praeparet, aliquod aliud lumen gratiae 
<lb/>praecedens. Et praeterea secundum hoc esset abire in infinitum: quia illud 
<lb/>etiam lumen gratiae gratis datae non datur alicui nisi qui ad illud recipiendum 
<lb/>se praeparavit; alias omnibus daretur: quod non potest intelligi; nisi forte gratia 
<lb/>gratis data dicatur naturale lumen rationis, quod pertinet ad bona naturalia, 
<lb/>et non ad gratuita, nisi large accepta. Si autem praeparatione indiget talis 
<lb/>gratia gratis data, tunc redibit quaestio de ista praeparatione, utrum in eam 
<lb/>possit homo ex se, vel non: et sic vel abiretur in infinitum, vel erit devenire ad 
<lb/>aliquam gratiam ad quam homo per se praeparare potest se. Sed non est ratio 
<lb/>efficax quare hoc magis in una gratia sit quam in alia. Et ideo aliis consentiendo 
<lb/>dicimus, quod ad gratiam gratum facientem habendam ex solo libero arbitrio 
<lb/>se homo potest praeparare: faciendo enim quod in se est, gratiam a Deo 
<lb/>consequitur. Hoc autem solum in nobis est quod in potestate liberi arbitrii constitutum 
<lb/>est. 
<pb n="vol. 4, p. 390"/>
<lb/>AD OBIECTA 
<lb/>Ad primum ergo dicendum, quod directio gressus spiritualis non potest esse nisi 
<lb/>a Deo, sine cuius providentia nullum bonum contingit. Nec tamen oportet quod 
<lb/>hoc per aliquem habitum infusum fiat, si directio gressuum ad praeparationem 
<lb/>ad gratiam gratum facientem praecedentem referatur. 
<lb/>Ad secundum dicendum, quod homo non potest se ad gratiam praeparare, nec 
<lb/>aliquod bonum facere sine Dei auxilio; et ideo rogandus est ut nos ad se convertat, 
<lb/>et etiam alios. Nec tamen oportet quod illud auxilium semper sit per aliquem 
<lb/>habitum infusum; sed potest esse per multa quae exterius sunt salutis 
<lb/>occasio, et per ipsum actum interiorem quem Deus in nobis causat. 
<lb/>Ad tertium dicendum, quod claritas illa quae circumfulsit Paulum, fuit claritas 
<lb/>corporalis, quae fuit quaedam occasio quae ipsum induxit ut se ad gratiam 
<lb/>habendam praepararet, deiiciendo ipsum et conterendo: et cum se ad gratiam 
<lb/>praeparavit, gratiam consecutus est. Non tamen oportet quod antequam gratiam 
<lb/>gratum facientem acceperit, sibi aliquod lumen gratiae gratis datae infusum 
<lb/>fuerit; unde non dicitur, quod intus in ipso fulserit claritas sed quia eum 
<lb/>circumfulsit, quasi exterius. Ita etiam aliis qui ad Deum convertuntur, occasiones 
<lb/>salutis Deus praeparat. 
<lb/>Ad quartum dicendum, quod etiam ad fidem habendam aliquis se praeparare 
<lb/>potest per id quod in naturali ratione est; unde dicitur, quod si aliquis in barbaris 
<lb/>natus nationibus, quod in se est faciat, Deus sibi revelabit illud quod est 
<lb/>necessarium ad salutem, vel inspirando, vel doctorem mittendo. Unde non 
<lb/>oportet quod habitus fidei praecedat praeparationem ad gratiam gratum 
<lb/>facientem; sed simul homo se praeparare potest ad fidem habendam, et ad alias 
<lb/>virtutes et gratiam habendam. 
<lb/>Ad quintum dicendum, quod quamvis per timorem servilem caritas inducatur; 
<lb/>tamen non est necessarium ut timor servilis caritatem praecedat; timor enim servilis 
<lb/>semper cum peccato mortali habetur. Multi autem caritatem consecuti sunt 
<lb/>qui nunquam mortaliter peccaverunt. Unde obiectio nihil probat ad propositum. 
<lb/>ARTICULUS 5 
<lb/><hi rend="bold">Utrum homo possit scire aliquid verum sine gratia</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod sine gratia homo nihil verum scire possit. Primo per id quod 
<lb/>dicitur 1 Cor. 12, 3: «Nemo potest dicere, Dominus Iesus, nisi in Spiritu 
<lb/>Sancto»; ubi dicit Ambrosius quod omne verum, a quocumque 
<lb/>dicatur, a Spiritu Sancto est. Sed Spiritus Sanctus non habitat in nobis nisi per 
<lb/>gratiam. Ergo nullum verum dici aut sciri, sine gratia potest. 
<pb n="vol. 4, p. 392"/>
<lb/>2. Praeterea, revelatio divina non fit nisi per infusionem alicuius luminis gratis 
<lb/>dati. Sed Rom. 1 dicitur quod illis, scilicet philosophis, revelavit ea quae etiam 
<lb/>naturali ratione cognoverunt. Ergo nulla cognitio veritatis potest esse sine aliquo 
<lb/>lumine gratiae infuso. 
<lb/>3. Praeterea, facilior via est cognoscendi aliquid per doctrinam quam per 
<lb/>inventionem. Sed, sicut Augustinus in lib. De magistro dicit, nullus potest 
<lb/>discere exterius, nisi interius Deus doceat; unde patet quod per doctrinam 
<lb/>cognitionem veritatis homo habere non potest nisi per gratiae auxilium interius 
<lb/>operantis. Ergo multo minus per inventionem; et ita nullo modo: quia omne 
<lb/>quod quis novit, discens vel inveniens novit, ut Philosophus dicit. 
<lb/>4. Praeterea, sicut se habet lux corporalis ad visum, ita se habet lux spiritualis 
<lb/>ad intellectum. Sed nihil potest videri corporaliter nisi per influxum lucis corporalis, 
<lb/>et praecipue maxime lucentis, quod est sol. Ergo nihil potest intelligi 
<lb/>nisi per influxum luminis spiritualis a Deo; et hoc est gratia: ergo nullum 
<lb/>verum sine gratia sciri potest. 
<lb/>5. Praeterea, quaecumque sunt in genere aliquo, reducuntur sicut in causam in 
<lb/>unum primum, quod est maximum in genere illo. Sed primum in genere intellectivorum 
<lb/>est ipse Deus. Ergo est maxime intelligens, et causa intelligendi omnibus 
<lb/>intelligentibus. Sed non causat aliquid in nobis nisi aliquid influendo. Ergo 
<lb/>non possumus aliquod verum intelligere sine infusione alicuius gratiae. 
<lb/>SED CONTRA, Damascenus dicit, quod nulla res destituitur 
<lb/>propria operatione. Sed intelligere verum est propria operatio intellectus. Ergo 
<lb/>sine omni gratia superaddita veri cognitionem habere potest. 
<lb/>Praeterea, non est impotentior intellectus in intelligendo quam sensus in sentiendo. 
<lb/>Sed sensus sine gratia potest sentire sensibilia. Ergo et intellectus sine 
<lb/>gratia potest intelligere intelligibilia. 
<lb/><hi rend="bold">Solutio</hi>
<lb/>Respondeo dicendum, quod verorum quaedam sunt naturali rationi proportionata, 
<lb/>quaedam naturalem rationem excedunt. Illa naturalem rationem excedunt 
<lb/>quae non possunt concludi ex primis principiis per se notis. Cum enim prima 
<lb/>principia sint sicut instrumenta intellectus agentis, ut Commentator dicit in 
<lb/>3 de Anima, oportet ea esse proportionata virtuti eius, sicut 
<lb/>organa corporalia sunt proportionata virtuti motivae; unde quae ex primis 
<lb/>principiis concludi non possunt, naturale lumen intellectus excedunt. 
<lb/>Huiusmodi autem sunt ea quae fidei sunt, et futura contingentia, et huiusmodi: 
<lb/>et ideo horum verorum cognitio sine lumine gratiae gratis datae haberi non 
<lb/>potest, sicut lumen fidei, et etiam prophetiae, et aliquid huiusmodi. Si autem 
<lb/>loquamur de illis veris quae naturali rationi proportionata sunt, sciendum est 
<lb/>quod circa hoc est duplex opinio. 
<pb n="vol. 4, p. 394"/>
<lb/>Quidam enim dicunt, ut supra dictum est, quod intellectus agens est unus 
<lb/>omnium, intellectum agentem Deum esse dicentes: et cum intellectus agens se 
<lb/>habeat hoc modo ad intelligibilia sicut lucidum ad visibilia, volunt quod sicut 
<lb/>non potest videri aliquid visibile nisi per emissionem radii corporalis, ita non 
<lb/>possit intelligi aliquid intelligibile sine nova emissione radii spiritualis, qui est 
<lb/>gratia gratis data. Sed haec positio conveniens non est, ut supra dictum est, 
<lb/>dist. 17, qu. 2, art. 2: non enim intellectus agens est aliqua substantia separata, 
<lb/>vel Deus, ut quidam theologi dicunt, vel intellectiva, ut plures philosophorum, 
<lb/>ut supra dictum est, sed naturalis virtus ipsius rationalis animae. Nec tamen 
<lb/>oportet, hac positione supposita, ut semper nova infusio gratiae fieret in cuiuslibet 
<lb/>veri cognitione; eo quod infusio et emanatio spiritualium donorum non est 
<lb/>successiva per modum motus; sed est fixa et permanens; unde secundum unam 
<lb/>irradiationem spiritualem, intellectus possibilis ad omnia sibi proportionata 
<lb/>cognoscenda perficeretur. 
<lb/>Aliorum vero opinio est, quod intellectus agens sit quaedam potentia animae 
<lb/>rationalis; et hanc sustinendo, non potest rationabiliter poni, quod oporteat ad 
<lb/>cognitionem veri, talis de quo loquimur, aliquod aliud lumen superinfundi: quia 
<lb/>ad hoc verum intelligendum sufficit recipiens speciem intelligibilem, et faciens 
<lb/>speciem esse intelligibilem in actu: et utrumque est per virtutem naturalem ipsius 
<lb/>animae rationalis; nisi forte dicatur, quod intellectus agens insufficiens est ad 
<lb/>hoc; et ita natura humana aliis imperfectior esset, quae non sibi sufficeret in 
<lb/>naturalibus operationibus. Et ideo dicendum est, quod haec vera, sine omni lumine 
<lb/>gratiae superaddito, per lumen naturale intellectus agentis cognosci possunt. 
<lb/>AD OBIECTA 
<lb/>Ad primum ergo dicendum, quod sicut Deus operatur in natura, et continet virtutem 
<lb/>naturalem; ita etiam operatur in intellectu, et continet virtutem intellectivam: 
<lb/>unde sicut nullum opus naturale est nisi in Deo sicut in continente, nec 
<lb/>ambulatio, nec aliquid huiusmodi; ita etiam nec cognitio veritatis est nisi in 
<lb/>Spiritu Sancto, qui in intellectu operatur, et ipsum conservat. 
<lb/>Ad secundum dicendum, quod sicut ibidem in Glossa exponitur, pro tanto dicitur 
<lb/>eis Deus revelasse, quia naturalem rationem eis dedit, et creaturas condidit, 
<lb/>in quibus maiestas Creatoris cognosci poterat, et non per aliquod lumen gratiae 
<lb/>naturali lumini superadditum. 
<lb/>Ad tertium dicendum, quod sicut dicit Augustinus, 1 de Doctrina christ., 
<lb/>ille qui docet, similis est ei qui movet digitum ad aliquid ostendendum; 
<lb/>unde sicut homo potest exterius movere digitum ut aliquid ostendat, non 
<lb/>autem potest conferre virtutem visivam; per quam ille qui docetur, doctrinam 
<lb/>visibilem advertat; ita etiam potest homo exterius verba proferre, quae sunt 
<lb/>signa veritatis, non tamen veri intelligendi virtutem praebere, quae a solo Deo 
<lb/>est. Pro tanto ergo dicitur ipse solus Deus docere, quia vim intelligendi in nobis 
<lb/>continet et causat; non ex hoc quod in qualibet cognitione veritatis novum 
<lb/>lumen gratiae superinfundat. Qualiter autem diversimode Deus, Angeli et homo 
<lb/>docere dicuntur, dictum est supra, dist. 9. 
<pb n="vol. 4, p. 396"/>
<lb/>Ad quartum dicendum, quod ipsum lumen intellectus agentis est quaedam irradiatio 
<lb/>primae lucis; secundum quod Dionysius dicit, quod 
<lb/>omnes bonitates in creaturis participatae, sunt quidam radii divinae bonitatis; 
<lb/>et ideo non oportet quod huic irradiationi aliud lumen superaddatur in his quae 
<lb/>naturali rationi sunt subdita. 
<lb/>Ad quintum dicendum, quod ipse Deus est causa cuiuslibet nostrae cognitionis. 
<lb/>Non tamen oportet quod hoc fiat per influxum alicuius gratiae, sed per 
<lb/>influxum naturalis luminis, quod quidem lumen ab ipso est. 
<lb/><hi rend="bold">EXPOSITIO TEXTUS</hi>
<lb/>«Ut sine hac credant hominem posse facere omnia Dei mandata». Intelligebant, 
<lb/>ut simpliciter impleri possint, secundum quod sunt efficacia ad vitam aeternam 
<lb/>promerendam. 
<lb/>«Ad hoc tamen iuvante nos per suam legem atque doctrinam, ut discamus quae 
<lb/>facere et quae sperare debeamus». Ex hoc patet quod Pelagius ponebat eorum 
<lb/>quae in lege sunt, aut quae ad fidem pertinent, cognitionem a nobis haberi non 
<lb/>posse per naturalem virtutem rationis; et in hoc recte sentiebat. 
<lb/>«Recte a mortalibus vivi non potest». Ut intelligatur rectitudo quae est necessaria 
<lb/>ad opus meritorium. Nec tamen sequitur, si hoc non potest homo sine gratia, 
<lb/>quod non possit cavere transgressionem futuram, sicut Pelagius videbatur 
<lb/>arguere, ex uno aliud volens concludere. 
<lb/>«Id enim contra Manichaeos dixit». Videtur quod haec responsio nihil valeat: 
<lb/>quia dictum Augustini etsi obviet positioni istorum, nihilominus potest confirmare 
<lb/>positionem quam Pelagius astruere videbatur; et videtur quod obviet per 
<lb/>rationem eamdem. - Sed dicendum, quod non sequitur: quia opinio Manichaei 
<lb/>erat quod voluntas erat determinata ad unum faciendum; quod si esset, ab ea 
<lb/>ratio culpae et laudis et vituperii auferretur, sicut ab illis quae agunt per necessitatem 
<lb/>naturae. Sed quod fides catholica ponit, hominem non posse se a peccato 
<lb/>liberare, quod incurrit vel per actum proprium, vel per originem vitiatam, 
<lb/>non est ex determinatione voluntatis ad unum, sed ex eius insufficientia ad per 
<lb/>se acquirendum illud sine quo a peccato liberari non potest, nec divina mandata 
<lb/>implere perfecte, scilicet gratiam. Unde non eodem modo auctoritas 
<lb/>Augustini utrique obviat. 
<lb/>«In potestate quippe hominis est mutare in melius voluntatem». Sciendum, quod 
<lb/>immutatio voluntatis in melius dupliciter potest intelligi. Vel secundum bonitatem 
<lb/>civilem; et sic homo per potestatem naturalem quam a Deo accepit, potest 
<lb/>voluntatem mutare in melius; sicut in Praedicamentis dicitur, 
<lb/>quod pravus ad meliores exercitationes deductus, et doctrinas, proficiet ut 
<lb/>melior sit. Vel secundum bonitatem gratuitam, ut scilicet acquirat gratiam 
<lb/>quam prius non habuit; et hoc non potest ex potestate naturali, sed ex potestate 
<lb/>gratiae per quam meretur gratiae augmentum et consummationem. 
<pb n="vol. 4, p. 404"/>
<lb/><hi rend="bold">IN SECUNDUM SENTENTIARUM, DISTINCTIO 29</hi>
<lb/><hi rend="bold">DIVISIO TEXTUS</hi>
<lb/>Postquam determinavit de gratia absolute, hic determinat de ea per comparationem 
<lb/>ad statum primi hominis in primo statu; et dividitur in partes duas: in 
<lb/>prima inquirit, an homo in primo statu gratiam habuerit; in secunda determinat 
<lb/>quam poenam pro peccato incurrerit, ibi: «In illius quoque peccati poenam 
<lb/>eiectus est de paradiso». Circa primum duo facit: primo inquirit, an homo in 
<lb/>primo statu gratia eguerit; secundo an virtutes gratuitas habuerit, ibi: 
<lb/>«Praeterea quaeri solet utrum homo ante lapsum virtutes habuerit». 
<lb/>«In illius quoque peccati poenam eiectus est de paradiso». Hic determinat poenam 
<lb/>quam homo incurrit pro peccato, quo gratiam et virtutem amisit; et dividitur 
<lb/>in duo: primo determinat poenam; secundo ostendit veritatem cuiusdam 
<lb/>quaestionis ex praedictis occasionatae, ibi: «Potest etiam quaeri, utrum de 
<lb/>ligno vitae ante peccatum comederit homo». Circa primum duo facit: primo 
<lb/>ostendit quod Adam pro peccato et locum deliciarum et cibum saluberrimum 
<lb/>amisit; secundo quomodo impeditus est ab eius recuperatione, ibi: «Ne vero 
<lb/>posset ad illud accedere, collocavit Deus ante Paradisum Cherubin». Circa primum 
<lb/>duo facit: primo ostendit poenam ex verbis Scripturae; secundo movet 
<lb/>quamdam dubitationem ex verbis illis; quam primo movet, ibi: «His verbis insinuari 
<lb/>videtur quod nunquam moreretur, si postea de illo ligno sumpsisset»; 
<lb/>secundo solvit, ibi: «Sed quia per peccatum iam mortuum corpus habebat, illa 
<lb/>verba ex tali intellectu accipi possunt». 
<lb/>«Potest autem quaeri, utrum de ligno vitae ante peccatum comederit homo». 
<lb/>Hic movet quamdam dubitationem ex praedictis occasionatam, scilicet an 
<lb/>homo ante peccatum de ligno vitae comederit; et primo determinat quod sic; 
<lb/>secundo movet iterum dubitationem contra haec ortam, et determinat eam, ibi: 
<lb/>«Quare ergo perpetua soliditate, et beata immortalitate vestiti non sunt?». 
<pb n="vol. 4, p. 406"/>
<lb/><hi rend="bold">QUAESTIO 1</hi>
<lb/>Hic quinque quaeruntur: 1. An homo in statu innocentiae gratia indiguerit; 
<lb/>2. An gratiam habuit; 3. Si habuit, utrum gratia humani generis, si in innocentia 
<lb/>perstitisset, fuisset maior quam sit; 4. Utrum actus humani fuissent efficaciores 
<lb/>ad merendum; 5. De poena quae in littera ponitur, hominem propter primam 
<lb/>transgressionem consecuta. 
<lb/>ARTICULUS 1 
<lb/><hi rend="bold">Utrum natura in statu innocentiae eguerit gratia</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod homo in statu innocentiae gratia non eguerit. Ad hoc enim 
<lb/>gratia datur hominibus, ut Deo sint accepti. Sed cum humana natura integra 
<lb/>erat, sine aliqua corruptione peccati, homo ex bonitate naturali Deo acceptus 
<lb/>erat; omne enim bonum, et praecipue malo impermixtum, Deo acceptum est. 
<lb/>Ergo gratia superaddita non indigebat. 
<lb/>2. Praeterea, gratia dividitur in operantem et cooperantem. Sed non indigebat 
<lb/>in statu illo gratia operante, quia impius non erat; cum tamen effectus gratiae 
<lb/>operantis sit de impio facere pium; nec iterum cooperante, quia nullam difficultatem 
<lb/>ad bonum agendum patiebatur; gratia vero cooperans ad hoc datur ut 
<lb/>homo bonum facile facere possit. Ergo nulla gratia indigebat. 
<lb/>3. Praeterea, ut dicitur Deuter. 32, 4, «Dei perfecta sunt opera». Non autem 
<lb/>esset in divinis operibus perfectio, si aliquis gradus nobilitatis possibilis esset 
<lb/>in creaturis qui institutus a Deo non esset. Ergo omnis gradus bonitatis possibilis 
<lb/>in creaturis in rerum natura invenitur. Sed poterat Deus talem naturam condere 
<lb/>quae per propria naturalia vitam aeternam mereretur; alias non esset 
<lb/>omnipotens. Cum igitur nulla alia creatura hoc magis habere videatur quam 
<lb/>homo vel Angelus, videtur quod hoc eis conveniat; et ita si natura humana pura 
<lb/>esset, sicut in primo statu erat, homo gratia non indigeret ad vitam aeternam 
<lb/>promerendam. 
<lb/>4. Praeterea, poena nunquam praecedit culpam, cum sit effectus eius. Sed 
<lb/>carentia visionis divinae est poena originalis culpae. Ergo si in natura humana 
<lb/>non fuisset culpa, nec etiam ibi fuisset carentia divinae visionis. Sed poterat 
<lb/>homo in statu innocentiae omni culpa carere absque gratia. Ergo et gratia non 
<lb/>indigebat ad hoc ut ad Dei visionem perveniret. 
<lb/>5. Praeterea, ad hoc gratia datur homini, ut per eam Deo configuretur et assimiletur. 
<lb/>Sed ex conditione naturae suae homo ad imaginem et similitudinem 
<lb/>Dei factus est. Ergo si natura in eo integra maneret, alia gratia non indigeret. 
<pb n="vol. 4, p. 408"/>
<lb/>SED CONTRA, Rom. 6, 23, dicitur: «Gratia autem Dei vita aeterna». Sed necesse 
<lb/>erat homini ut ad vitam aeternam perveniret. Ergo indigebat gratia, per quam 
<lb/>ad eam pervenitur. 
<lb/>Praeterea, peccatum naturam humanam non mutavit; sed eadem manet ante et 
<lb/>post. Sed meritum vitae aeternae excedit virtutem naturae post peccatum. Ergo 
<lb/>etiam excedebat vires eius ante peccatum; ergo indigebat gratia, per quam 
<lb/>vitam aeternam mereretur. 
<lb/><hi rend="bold">Solutio</hi>
<lb/>Respondeo dicendum, quod duplex est necessitas. Una absoluta, quae est ex 
<lb/>prioribus causis, ut ex materiali et formali, ex quibus componuntur res; ut quod 
<lb/>omne compositum ex contrariis necesse est corrumpi, et huiusmodi. Alia vero est 
<lb/>conditionata ex suppositione finis; ut si serra debeat facere serrae opus, scilicet 
<lb/>sectionem, necesse est eam dentes ferreos habere. Haec autem necessitas est 
<lb/>duplex: quaedam scilicet sine qua non potest haberi finis intentus, sicut sine cibo 
<lb/>non potest haberi conservatio vitae; quaedam vero sine qua non potest aliquis ad 
<lb/>finem de facili pertingere, sicut dicitur equus necessarius homini ad peragendum 
<lb/>iter: et nomen utilitatis commune est utrique modorum necessitatis ultimo positorum; 
<lb/>sed nomen indigentiae magis se habet ad primum modum eorum: illo enim 
<lb/>proprie dicimur indigere sine quo finem consequi non possumus. 
<lb/>Secundum hoc dico, quod homo ante peccatum gratia indigebat, quia sine gratia 
<lb/>finem vitae aeternae nullo modo consequi potuisset: ad finem enim non pervenitur 
<lb/>nisi per opera proportionata fini: vita autem aeterna est finis omnino 
<lb/>naturae humanae facultatem excedens; unde etiam intellectum et desiderium 
<lb/>superat: 1 Corinth. 2: «Oculus non vidit, et auris non audivit, et in cor hominis 
<lb/>non ascendit quae praeparavit Deus iis qui diligunt illum». Ideo oportet quod 
<lb/>opera per quae ad vitam aeternam pervenitur, vires naturae humanae excedant; 
<lb/>unde in ea homo non potest sine aliquo dono naturalibus addito: et ideo quantumcumque 
<lb/>natura humana sit integra, nihilominus homo gratia indiget ad 
<lb/>vitam aeternam consequendam. 
<lb/>AD OBIECTA 
<lb/>Ad primum ergo dicendum, quod unumquodque bonum Deus acceptat secundum 
<lb/>mensuram suae bonitatis; sed illud simpliciter a Deo acceptari dicitur cui 
<lb/>ab ipso praeparatur illa gloria qua ipse gloriosus est, scilicet visio eius per 
<lb/>essentiam. 
<lb/>Ad secundum dicendum, quod homo ante peccatum etiam operante gratia egebat. 
<lb/>Gratiae enim operanti aliquid per se convenit, et aliquid per accidens: per 
<lb/>se enim sibi convenit ut hominem iustum formaliter faciat, et Deo gratum; sed 
<lb/>hoc accidit sibi ut iustum ex iniusto faciat ex parte subiecti, in quo iniustitia 
<lb/>invenitur; hoc etiam per se est sibi conveniens ut ex non iusto iustum faciat, vel 
<pb n="vol. 4, p. 410"/>
<lb/>ex non grato gratum, sicut albedinis est ex non albo facere album; sed hoc 
<lb/>albedini accidit ut ex nigro album faciat. Similiter etiam gratiae cooperantis 
<lb/>non est ut solam facilitatem faciat in operando (hoc enim haeresis pelagiana 
<lb/>ponebat) sed ut efficaciam et virtutem quamdam novam operibus hominum 
<lb/>praebeat, scilicet merendi vitam aeternam. 
<lb/>Ad tertium dicendum, quod non potest esse aliqua creatura quae ex propriis 
<lb/>naturalibus vitam aeternam promereri possit, sicut non potest esse aliqua creatura 
<lb/>quae naturae divinae aequetur: nec hoc omnipotentiae Dei derogat. Et hoc 
<lb/>patet ex his quae supra dicta sunt. 
<lb/>Ad quartum dicendum, quod carentia divinae visionis potest intelligi dupliciter. 
<lb/>Vel negative; et sic non est poena, sed defectus naturam creatam consequens; 
<lb/>nulla enim natura creata ex se sufficiens est ad Dei visionem: et sic fuisset 
<lb/>carentia divinae visionis in homine ante peccatum, si gratiam non habuisset. 
<lb/>Alio modo potest sumi privative, ut intelligatur aliqua obnoxietas ad carendum 
<lb/>Dei visione; et sic est poena peccati, et in primo statu non fuisset. 
<lb/>Ad quintum dicendum, quod similitudo Dei quae convenit homini secundum sua 
<lb/>naturalia est alia ab illa qua homo assimilatur Deo per gratiam. Nec est inconveniens 
<lb/>ut homo in pluribus Deo assimiletur, eo quod secundum quemlibet gradum 
<lb/>bonitatis superadditum nova similitudo in creaturis ad Deum consurgit. 
<lb/>ARTICULUS 2 
<lb/><hi rend="bold">Utrum homo ante peccatum habuerit gratiam</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod homo ante peccatum gratiam non habuerit. Quicumque enim 
<lb/>habet gratiam, potest proficere ad meritum vitae, eo quod per gratiam meretur 
<lb/>quis augmentum gratiae, et eius consummationem. Sed, ut supra Magister dixit, 
<lb/>24 dist., homo in primo statu non habuit unde ad meritum vitae proficere posset. 
<lb/>Ergo gratiam non habuit. 
<lb/>2. Praeterea, maior est potestas gratiae quam naturae. Sed quanto peccans est 
<lb/>maioris potestatis, tanto gravius est peccatum eius. Si ergo homo a statu gratiae 
<lb/>cecidisset, cum Angelus ante lapsum gratiam non habuerit, ut multi dicunt, 
<lb/>videtur quod peccatum hominis gravius quam peccatum Daemonis fuisset, quod 
<lb/>supra negatum est. 
<lb/>3. Praeterea, gratia magis convenit cum gloria quam cum natura. Sed gratia 
<lb/>tempore in homine gloriam praecedit. Ergo multo fortius natura gratiam; et sic 
<lb/>in primo statu gratiam non habuit. 
<lb/>4. Praeterea, gratia, quantum in se est, hominem in Deum promovet. Cum igitur 
<lb/>in homine ante statum peccati nihil esset trahens ipsum inferius, videtur 
<lb/>quod si gratiam habuisset, nunquam peccavisset. Peccavit autem: igitur gratiam 
<lb/>non habuit.
<pb n="vol. 4, p. 412"/>
<lb/>5. Praeterea, ea quae homo per primum peccatum amisit, sibi restituta non 
<lb/>sunt, sicut impassibilitas, et huiusmodi. Si ergo gratiam in statu innocentiae 
<lb/>habuisset, eam per peccatum amissam per poenitentiam non recuperasset. Hoc 
<lb/>autem falsum est, quia sic totum humanum genus periret. Ergo gratiam in 
<lb/>primo statu non habuit. 
<lb/>SED CONTRA, nullus spoliatur illis quae non habet. Sed homo per peccatum fuit 
<lb/>vulneratus in naturalibus, et spoliatus gratuitis, ut dicitur in Glossa Luc. 10. 
<lb/>Ergo gratiam habuit. 
<lb/>Praeterea, caritas nunquam est informis. In littera autem probatur quod Adam 
<lb/>in primo statu caritatem habuit. Ergo et gratiam, sine qua non est caritas. 
<lb/><hi rend="bold">Solutio</hi>
<lb/>Respondeo dicendum, quod circa hoc est triplex opinio. 
<lb/>Quidam enim dicunt, quod homo in primo statu gratiam non habuit, nec virtutes 
<lb/>gratuitas. Omnes autem auctoritates sanctorum quas Magister in littera 
<lb/>inducit ad probandum homini virtutes infuisse, exponunt de virtutibus naturalibus, 
<lb/>quae in ipso propter integritatem humanae naturae excellentissime erant. 
<lb/>Sed hoc non videtur auctoritatibus convenire, in quibus ponitur quod Adam 
<lb/>caritatem habuit, quae sine gratia non habetur; et plura alia dicuntur, quae non 
<lb/>nisi extorte ad virtutes naturales referri possunt.
<lb/>Alii vero distinguunt statum innocentiae in duos status: dicunt enim, quod homo 
<lb/>in principio creationis suae sine gratia creatus est in naturalibus tantum; postmodum 
<lb/>vero ante peccatum gratiam consecutus est; et secundum hanc distinctionem 
<lb/>varia dicta sanctorum et doctorum concordare nituntur. Sed istud non videtur 
<lb/>convenire dictis sanctorum et doctorum, qui de statu innocentiae quasi de uno 
<lb/>statu non distincto loquuntur; et ideo haec positio non magnae auctoritatis est. 
<lb/>Ideo alii dicunt, quod homo in principio creationis suae in gratia creatus est; et 
<lb/>haec quidem positio satis congruere videtur opinioni Augustini, qui ponit res 
<lb/>simul tempore perfectas fuisse et creatas, in materia et in forma. Prima vero 
<lb/>opinio magis congruere videtur opinioni aliorum sanctorum, qui dicunt per 
<lb/>successionem temporis res creatas perfectas fuisse. Quae tamen harum opinionum 
<lb/>verior sit, multum efficaci ratione probari non potest, sicut nec aliquid 
<lb/>eorum quae ex voluntate Dei sola dependent. Hoc tamen probabilius est, ut 
<lb/>cum homo creatus fuerit in naturalibus integris, quae otiosa esse non poterant, 
<lb/>quod in primo instanti creationis ad Deum conversus, gratiam consecutus sit; 
<lb/>et ideo hanc opinionem sustinendo dicendum est. 
<pb n="vol. 4, p. 414"/>
<lb/>AD OBIECTA 
<lb/>Ad primum, quod sicut secundum Augustinum 
<lb/>distinctio primorum dierum attenditur secundum ordinem naturae, et non 
<lb/>secundum successionem temporis; ita etiam secundum ordinem naturae status 
<lb/>in naturalibus puris ad statum eius in gratia comparatur; et non secundum 
<lb/>ordinem temporis: et sic intelligendum est, quod homo in statu naturalium, 
<lb/>intellectum non habuit unde proficere posset: quia dum gratiam habet, non 
<lb/>habet hoc ex naturalibus sed ex gratuitis. Vel dicendum, quod hoc intelligendum 
<lb/>est, quod homo non potuit proficere per se, etiam habita gratia, ut beatitudinem 
<lb/>consequeretur; et hoc supra Magister dixit proficere ad meritum vitae. 
<lb/>Ad secundum dicendum, quod secundum tertiam opinionem tam homines quam 
<lb/>Angeli in gratuitis creati sunt; et ideo contra eam non est huiusmodi obiectio, 
<lb/>sed contra secundam: quam sustinentes dicimus, quod potentia naturalis hoc 
<lb/>modo se habet ad gratiam, quod ipsa subministrat substantiam actus, et gratia 
<lb/>praebet efficaciam merendi, informando actum: et sicut maioris perfectionis est 
<lb/>forma actus quam ipsa substantia eius; ita e contrario maior defectus est deficere 
<lb/>in ipsa substantia actus quam deficere in forma ipsius. Quamvis autem 
<lb/>ponatur homo gratiam habuisse, et in hoc Angelo superiorem fuisse; tamen 
<lb/>debilior fuit in potentia naturali; et ideo defectus potentiae naturalis magis 
<lb/>excusat peccatum hominis quam defectus gratiae peccatum Angeli; unde simpliciter 
<lb/>peccatum hominis minus quam peccatum Angeli invenitur. 
<lb/>Ad tertium dicendum, quod per gratiam aliquis meretur gloriam, et ideo convenienter 
<lb/>gratia tempore gloriam praecedit. Sed per naturam non meretur gratiam; 
<lb/>unde nihil impedit ut simul cum natura gratia infundatur. 
<lb/>Ad quartum dicendum, quod in illis quae agunt per necessitatem naturae, oportet 
<lb/>quod agens de necessitate agat secundum exigentiam formae quae in ipso 
<lb/>est, ut per calidum calefaciat. Hoc autem in voluntariis non tenet: unde etiamsi 
<lb/>homo gratiam habuerit, nihilominus potest in contrarium actum transire. 
<lb/>Ad quintum dicendum, quod actus personales non attingunt naturam, sed personam; 
<lb/>et ideo Adam per poenitentiam quam de peccato egit, potuit recuperare 
<lb/>illa bona quae sibi ad actus personales data erant, sicut gratiam et virtutes; 
<lb/>non autem illa quae toti naturae collata erant, ut immortalitas corporis, et obedientia 
<lb/>inferiorum virium ad rationem, et huiusmodi. 
<pb n="vol. 4, p. 416"/>
<lb/>ARTICULUS 3 
<lb/><hi rend="bold">Utrum homo in statu primo</hi>
<lb/><hi rend="bold">habuisset tantum de gratia quantum habuit post peccatum</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod in primo statu homo non tantum de gratia habuisset quantum 
<lb/>post peccatum. Ut enim Philosophus dicit, ridiculum est temperantiam 
<lb/>et fortitudinem in diis ponere, cum in eis passiones innatae et illatae 
<lb/>non sint, circa quas fortitudo et temperantia medium communicant. Sed in 
<lb/>primo statu Adam huiusmodi passionibus caruisset. Ergo et per consequens his 
<lb/>virtutibus, quas tamen homo post peccatum habuit gratuitas. Non ergo tot gratias 
<lb/>homo ante peccatum habuisset, sicut post habuit. 
<lb/>2. Praeterea, perseverantia quaedam virtus est, quam multi post peccati statum 
<lb/>habent. Haec autem Adae defuit, ut eius casus ostendit. Non igitur tot virtutes 
<lb/>habuit quot homines in peccato nati habent; et sic idem quod prius. 
<lb/>3. Praeterea, plus indigenti Deus plus tribuit: quia misericordia miseriam 
<lb/>intuetur, ut dicit Bernardus. Sed homo plus indiget gratiae auxilio 
<lb/>post peccatum quam ante, cum magis in naturalibus infirmetur. Ergo plus de 
<lb/>gratia post peccatum homini confertur quam ante contulisset. 
<lb/>4. Praeterea, Deus cum sit summe bonus, ut Augustinus dicit, 
<lb/>mala esse non permitteret, nisi esset adeo potens ut ex malis bonum eliceret. 
<lb/>Sed non ostenderetur perfecte divina bonitas, nisi bonum quod ex malo Deus 
<lb/>elicit, excederet illud bonum quod per malum privatur. Ergo bonum hominis, 
<lb/>quod ex peccato eius Deus elicit, excedit illud bonum quod ante peccatum erat, 
<lb/>et est postmodum per peccatum privatum; et sic maior est gratia post peccatum 
<lb/>quam ante. 
<lb/>5. Praeterea, tota plenitudo gratiae humani generis ex virtute incarnationis et 
<lb/>passionis Christi procedit; unde dicitur Ioan. 1, 16: «De plenitudine eius omnes 
<lb/>accepimus». Sed si Adam non peccasset, Christus non fuisset incarnatus, ut 
<lb/>quidam dicunt; vel saltem non fuisset passus, ut omnes dicunt. Ergo non tanta 
<lb/>plenitudo gratiae fuisset in humano genere ante peccatum, sicut post. 
<lb/>SED CONTRA, Matth. 25, 15: «Dedit... unicuique secundum propriam virtutem»; 
<lb/>et exponitur in Glossa de collatione gratiarum. Virtus autem hominum naturalis, 
<lb/>maior erat ante peccatum quam post. Ergo et plus de gratia consecuti fuissent 
<lb/>ante peccatum quam post. 
<lb/>Praeterea, nullus ex peccato reportat commodum. Sed si homo post peccatum 
<lb/>maiorem gratiam haberet quam ante, commodum ex malo reportaret. Ergo etc. 
<pb n="vol. 4, p. 418"/>
<lb/><hi rend="bold">Solutio</hi>
<lb/>Respondeo dicendum, quod donorum gratuitorum quaedam ordinantur absolute 
<lb/>in perfectionem eius cui conferuntur, quaedam autem ad utilitatem aliorum, 
<lb/>ut dicitur 1 Corinth. 12, 7: «Unicuique datur manifestatio Spiritus ad utilitatem». 
<lb/>Utilitas autem quaedam est, ut defectibus proximorum subveniatur, sicut 
<lb/>per operationem signorum infidelitati succurritur: quia signa data non sunt 
<lb/>fidelibus sed infidelibus, 1 Corinth. 14: et similiter est etiam de generibus linguarum, 
<lb/>et de aliis huiusmodi donis. Et quia huiusmodi defectus in primo statu 
<lb/>non fuissent; ideo etiam nec talia dona homini collata forent, quae contra hos 
<lb/>defectus ordinantur. Dona vero absolute in perfectionem recipientis ordinata 
<lb/>sunt ea quibus homo in actibus propriis perficitur et secundum animam et 
<lb/>secundum corpus, sicut est gratia gratum faciens, virtutes, donum scientiae et 
<lb/>sapientiae, et huiusmodi, et impassibilitas corporis; et in his homo in primo 
<lb/>statu, simpliciter loquendo, magis abundasset quam in secundo statu post 
<lb/>peccatum. 
<lb/>Sed iste excessus potest considerari dupliciter; vel intensive, vel extensive. 
<lb/>Extensive quidem: quia plura de huiusmodi homo in primo statu quam in 
<lb/>secundo habuisset: habuit enim impassibilitatem corporis, et perfectam obedientiam 
<lb/>inferiorum virium ad rationem, et huiusmodi, quae in hominibus post 
<lb/>peccatum non inveniuntur. Sed verum est quod etiam quaedam dona post peccatum 
<lb/>sunt quae imperfectionem annexam habent, quae aut in primo statu non 
<lb/>fuissent omnino; aut si fuissent, secundum alium modum et alios actus fuissent; 
<lb/>ut tamen hoc intelligatur de imperfectione, non quae naturam consequitur, sed 
<lb/>quae ex peccato consecuta est. Fides enim imperfectionem habet consequentem 
<lb/>naturam, cuius est divina quasi in speculo intueri; et hoc etiam homini in primo 
<lb/>statu congruisset, licet vidisset clarius divina, ut supra dictum est. Et ideo fides 
<lb/>in primo statu fuisset etiam secundum eiusdem generis actum, quamvis perfectior 
<lb/>quam modo sit. Continentia vero, quae importat imperfectionem in repugnantia 
<lb/>passionum ex peccato causata, secundum quod Philosophus continentiam 
<lb/>accipit in 7 Ethic., in primo statu non fuisset; et similiter poenitentia, si 
<lb/>specialis virtus ponatur, ad minus secundum eosdem actus quos nunc habet; et 
<lb/>similis ratio est de aliis similibus. 
<lb/>Si autem excessus intensive consideretur, et praecipue quantum ad dona gratum 
<lb/>facientia, sic considerando statum ad statum, universaliter homo ante peccatum 
<lb/>ampliori gratia praeditus fuisset quam post. Sed tantum non est inconveniens 
<lb/>quod aliquis post statum peccati multo maiorem gratiam habeat quam aliqui 
<lb/>habuissent etiam in primo statu, eo quod gratiae non tantum dantur secundum 
<lb/>mensuram naturalis virtutis, seu capacitatis, sed secundum conatum, quem 
<lb/>contingit esse maiorem in eo qui minoris virtutis est, sicut etiam dicitur de comparatione 
<lb/>hominum novi et veteris Testamenti. 
<pb n="vol. 4, p. 420"/>
<lb/>AD OBIECTA 
<lb/>Ad primum ergo dicendum, quod quamvis Angeli quos Philosophus 
<lb/>deos vocat, sicut et Dionysius, huiusmodi virtutes cardinales 
<lb/>non habeant secundum eosdem actus quibus in nobis sunt, habent tamen eas 
<lb/>secundum quosdam eminentiores actus, et praecipue secundum quod constituuntur 
<lb/>eorum actus circa finem: et hoc modo in homine etiam ante statum peccati 
<lb/>fortitudo et temperantia esse potuisset. Tamen sciendum est, quod alia ratio est 
<lb/>de homine ante peccatum, et de Angelo et de homine glorificato. Homo enim in 
<lb/>primo statu quamvis huiusmodi passionibus actu non subiaceret, tamen naturam 
<lb/>habebat quae, quantum in se est, his passionibus subiicibilis erat; et possibile 
<lb/>erat eis subiici, si peccaret, nondum homine confirmato. Sed homo glorificatus, 
<lb/>etsi naturam habeat cui, secundum se consideratae, natae sunt huiusmodi passiones 
<lb/>inesse, tamen per habitum gloriae omnino aditus his passionibus tollitur. 
<lb/>Angelus vero nec naturam nec passibilitatem respectu harum passionum habet. 
<lb/>Unde patet quod huiusmodi virtutes, quantum ad actus qui sunt viae, nunc in 
<lb/>nobis magis remotae sunt ab Angelis quam ab hominibus glorificatis; et ab 
<lb/>hominibus glorificatis magis quam ab eis in primo statu existentibus. 
<lb/>Ad secundum dicendum, quod perseverantia dupliciter dicitur. Uno enim modo 
<lb/>est specialis virtus, cuius actus est habere propositum semper in bono permanendi; 
<lb/>et talem virtutem Adam habuit et multi qui post corruerunt. Alio modo 
<lb/>est quaedam circumstantia consequens virtutes alias; et sic non ponit specialem 
<lb/>virtutem, sed continuationem quamdam virtutis usque ad mortem; et sic Adam 
<lb/>in primo statu perseverantiam non habuit. 
<lb/>Ad tertium dicendum, quod plus indigenti Deus plus tribuit, dummodo sit magis 
<lb/>ad recipiendum dispositus; alias non est verum. Tamen sciendum est, quod cum 
<lb/>indigentia dicatur respectu finis, ut dictum est, non est dicendum, quod homo 
<lb/>post peccatum magis eguerit gratia quam ante. Illud enim ad quod per se gratia 
<lb/>est ordinata, scilicet gloria, supra vires hominis est, sive ante peccatum sive 
<lb/>post peccatum. Unde quantum ad hoc non magis indiget post quam ante; sed 
<lb/>quantum ad hoc ad quod per accidens gratia ordinatur, quod est remotio mali, 
<lb/>magis homo post peccatum indiget, et per respectum ad gloriam attenditur 
<lb/>mensura gratiae: quia per gratiam maiorem, maiorem quis gloriam meretur; 
<lb/>non autem per respectum ad remotionem peccati vel infirmitatis: quia minima 
<lb/>gratia sufficit ad delendum omnia peccata. Unde non maiori gratia indiget 
<lb/>homo post peccatum quam ante; sed verum est quod ad plura gratia indiget, 
<lb/>quae tamen plura, quantalibet gratia facere potest. 
<lb/>Ad quartum dicendum, quod Deus ex malo semper maius bonum elicit; non 
<lb/>tamen illi de necessitate in quo malum esse permittit, sed in comparatione ad 
<lb/>universum, cuius pulcritudo consistit ex hoc quod mala esse sinuntur. Bonum 
<lb/>autem universi praeponderat bono particularis rei, sicut bonum gentis est divinius 
<lb/>quam bonum hominis, ut in 1 Ethic. Philosophus dicit. 
<pb n="vol. 4, p. 422"/>
<lb/>Ad quintum dicendum, quod Christus ad hoc fuit passus ut hominis naturam 
<lb/>repararet. Unde per passionem Christi non apparet quod maiorem gratiam 
<lb/>homo consecutus sit post peccatum quam ante fuisset sine ea, loquendo de gratia 
<lb/>in ordine ad praemium essentiale: quia aliquod praemium accidentale homo 
<lb/>per passionem Christi consequitur quod ante peccatum non habuisset, scilicet 
<lb/>gaudium de victoria Christi. 
<lb/>ARTICULUS 4 
<lb/><hi rend="bold">Utrum opera hominis sint magis efficacia ad merendum gratiam</hi>
<lb/><hi rend="bold">post peccatum quam ante peccatum</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod post peccatum opera hominis fuissent magis efficacia ad 
<lb/>merendum quam ante peccatum. In primo enim statu homo sicut nec ad malum 
<lb/>impellens aliquid habebat, ita nec a bono retrahens. Sed sup., 24 dist., Magister 
<lb/>dixit, quod primus homo resistendo tentationi non meruisset; quia nihil erat 
<lb/>quod ad malum impelleret. Ergo similiter faciendo bonum, vel nihil vel minus 
<lb/>meruisset: quia nihil erat quod a bono impediret. 
<lb/>2. Praeterea, dicit Apostolus, 2 Timoth. 2, 5: «Non coronabitur nisi qui legitime 
<lb/>certaverit». Sed homo in primo statu non ita impugnabatur sicut post peccatum. 
<lb/>Ergo nec ita coronam efficaciter merebatur. 
<lb/>3. Praeterea, ut Philosophus dicit in 2 Ethic., virtus est circa difficilia. Sed 
<lb/>difficilius est homini post peccatum bonum operari quam ante. Cum ergo ex 
<lb/>virtute procedat efficacia meriti, videtur quod ante peccatum actus hominis fuerint 
<lb/>minus efficaces ad merendum quam post. 
<lb/>4. Praeterea, homo in primo statu fuit quasi medius inter statum Angelorum et 
<lb/>statum nostrum, ut ex his quae 23 dist. dicta sunt patet. Sed operationes Angeli 
<lb/>non sunt ita efficaces ad merendum sicut operationes hominis; quod patet ex 
<lb/>hoc quod inferior Angelus mereri gradum superioris non potest; sed homo 
<lb/>potest mereri ut ascendat ad supremum ordinem Angelorum, ut ex dictis 
<lb/>Gregorii patet, in homil. de centum ovibus. Ergo et homo 
<lb/>in primo statu habuit opera minus efficacia ad merendum quam post peccatum. 
<lb/>5. Praeterea, ut in 1 lib., distinct. 2, Magister dixit, homo factus est ad reparationem 
<lb/>ruinae angelicae. Sed de quolibet ordine Angelorum aliqui ceciderunt, 
<lb/>ut supra, 6 distinct., dictum est. Ergo oportet quod qualitercumque vadat humana 
<lb/>natura, sive in statu innocentiae, sive in statu peccati, ad singulos ordines 
<lb/>Angelorum aliqui homines transferantur. Cum ergo hoc non fiat nisi ex virtute 
<lb/>meriti, videtur quod saltem non maioris efficaciae ad merendum fuerint opera 
<lb/>hominis in statu innocentiae, quam post peccatum. 
<pb n="vol. 4, p. 424"/>
<lb/>SED CONTRA, quanto aliquid est magis purum in genere aliquo, tanto magis habet 
<lb/>virtutem illius generis, sicut ignis purus quam ignis commixtus. Sed merita nostra 
<lb/>sunt admixta alicui demerito: quod patet ex hoc quod dicitur Isa. 64, 6: «Quasi 
<lb/>pannus menstruatae omnes iustitiae nostrae». Cum igitur in primo statu absque 
<lb/>omni permixtione demeriti fuissent, videtur quod tunc fuissent efficaciora ad 
<lb/>merendum. 
<lb/>Praeterea, quanto voluntas promptior est ad operandum, tanto homo magis 
<lb/>meretur; 2 Corinth. 8, 12: «Si voluntas prompta est, secundum id quod habet, 
<lb/>accepta est, non secundum id quod non habet». Sed in primo statu voluntas 
<lb/>promptior erat ad bene agendum, quia minus impediebatur. Ergo opera hominis 
<lb/>magis erant efficacia ad merendum. 
<lb/><hi rend="bold">Solutio</hi>
<lb/>Respondeo dicendum, quod cum meritum non consistat in habitu, sed in actu, 
<lb/>nec in actu quolibet, sed in eo qui per habitum gratiae informatur, actus autem 
<lb/>omnis meritorius ex voluntate procedat; oportet quod meritum aliquid habeat a 
<lb/>gratia, et aliquid a voluntate, et aliquid etiam ab obiecto actus, unde species 
<lb/>actus trahitur: et ideo ex his tribus efficacia merendi mensurari potest ex gratia, 
<lb/>voluntate, et obiecto. Quanto enim maiori caritate et gratia actus informatur, 
<lb/>tanto magis est meritorius: similiter etiam quanto magis est voluntarium, 
<lb/>plus habet de ratione meriti et laudabilis: similiter etiam quanto magis obiectum 
<lb/>est arduum, tanto magis est actus meritorius, cum semper intelligatur comparatio 
<lb/>de uno ceteris paribus. Quod autem aliquod arduum augmentet rationem 
<lb/>meriti, non habet ex difficultate laboris, sed ex bonitate; quia quanto aliquid 
<lb/>melius est, tanto supra vires hominis operantis est magis elevatum. Quia 
<lb/>igitur homo in primo statu, ut dictum est, maiorem gratiam communiter habuisset 
<lb/>quam post peccatum, et promptior fuisset voluntas ad operandum, quae 
<lb/>resistentiam non habebat; sequitur quod opera hominis in primo statu simpliciter 
<lb/>magis erant efficacia ad merendum quam post, dummodo circa idem obiectum 
<lb/>operatio consideretur utrobique; quamvis maiori difficultate circa illud 
<lb/>operetur homo post peccatum quam ante. Non enim arduum opus auget rationem 
<lb/>meriti nisi ratione bonitatis, et non ratione difficultatis, nisi per accidens, 
<lb/>inquantum videlicet in id quod difficile est, maiori attentione aliquis consurgit, 
<lb/>et cum maiori conatu voluntatis. 
<lb/>AD OBIECTA 
<lb/>Ad primum ergo dicendum, quod non consentire tentationi in primo statu, si 
<lb/>homo in naturalibus tantum consideretur, ut magister hic loquitur, non fuisset 
<lb/>homini meritorium. Sed hoc contingit ex hoc quod gratiam non habebat sicut ex 
<lb/>causa per se, et non ex hoc quod nihil ad malum impellebat nisi per accidens, 
<lb/>inquantum videlicet ex hoc quod homo non habebat impellens ad malum, magis 
<pb n="vol. 4, p. 426"/>
<lb/>poterat conservari a casu in peccatum sine gratia quam post. Vel dicendum, 
<lb/>quod non consentire tentationi, dicitur dupliciter: vel ita quod importetur negatio 
<lb/>tantum; et ita cum non relinquatur aliquis actus, non remanebit ratio meriti: 
<lb/>et hoc potuisset contingere in primo statu propter hoc quod homo non cogebatur 
<lb/>tentationem exteriorem discutere, cum interiori tentatione non urgeretur; 
<lb/>vel ita quod importet actum voluntatis tentationi repugnantem; et sic resistere 
<lb/>peccato semper est meritorium in eo qui gratiam habet. 
<lb/>Ad secundum dicendum, quod quamvis homo in primo statu non habuerit certamen 
<lb/>interius, habuit tamen certamen exterius; unde et victoriam habere potuit, 
<lb/>qua coronam mereretur. Nec tamen est de necessitate meriti certamen contra 
<lb/>aliquem impugnantem, quia sic in Angelis meritum non inveniretur; sed de 
<lb/>necessitate meriti est certamen quo quis contendit apprehendere aliquid quod 
<lb/>supra se est, secundum quod aliquis quasi viribus suis luctatur; nec oportet ut 
<lb/>ubi est maius certamen, ibi sit maius meritum; sed ubi est magis legitimum. 
<lb/>Contingit autem in minori impugnatione magis legitimum certamen esse. 
<lb/>Ad tertium dicendum, quod aliquid potest dici difficile dupliciter: vel ex arduitate 
<lb/>operis; et sic virtus intelligitur circa difficile esse, quod scilicet in se difficile 
<lb/>est, et arduum: vel ex imperfectione operantis; et sic virtus circa difficile 
<lb/>non est, sed talem difficultatem virtus tollit; quanto enim aliquis virtuosior est, 
<lb/>tanto facilius opera virtutis exercet. Nec tamen dicendum est, quod quanto virtuosior 
<lb/>sit, minus mereatur. Et per hunc modum est difficultas maior in operibus 
<lb/>hominis post peccatum ex imperfectione operantis. 
<lb/>Ad quartum dicendum, quod hoc quod opera alicuius Angeli sint minus meritoria 
<lb/>quam alicuius hominis, non contingit ex imperfectione Angelorum, sed ex 
<lb/>conditione gratiae; quae quamvis in Angelis sit maior secundum statum, quia 
<lb/>propinquior fini, cum sit minor via Angelo data quam homini, ut supra dictum 
<lb/>est; tamen gratia hominis potest esse maior in virtute merendi. Angelis enim 
<lb/>data est gratia ad determinatum gradum, secundum determinatum ordinem, 
<lb/>promerendum; et ideo ulterius praemium per gratiam illam mereri non possunt. 
<lb/>Homo autem cum ex conditione naturae ad nullum ordinem determinetur, sed 
<lb/>indifferenter ad omnes se habeat, accipit gratiam etiam indifferenter ordinatam 
<lb/>ad promerendum gradum cuiuslibet ordinis secundum genus suum: et ideo non 
<lb/>oportet quod ratione ista homo in primo statu minus mereri potuisset quam post 
<lb/>peccatum. 
<lb/>Ad quintum dicendum, quod quamvis homo nunc ad eumdem terminum perveniat 
<lb/>ad quem pervenisset ante peccatum, non oportet tamen ut aequalem efficaciam 
<lb/>in merendo habeant actus eius: quia quod tunc ex paucis actibus mereri 
<lb/>potuit, nunc oportet quod ex multis actibus mereatur; ita quod per exercitium 
<lb/>actuum in quamdam perfectionem crescat, secundum quam sibi competat meritum 
<lb/>tanti praemii, quantum prius habuisset. 
<pb n="vol. 4, p. 428"/>
<lb/>ARTICULUS 5 
<lb/><hi rend="bold">Utrum expulsio de paradiso, et privatio iustitiae originalis,</hi>
<lb/><hi rend="bold">sit conveniens poena primae transgressionis</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod poena hominis inconvenienter in littera determinetur pro peccato 
<lb/>primae transgressionis. Illud enim quod propter hominem factum est, in 
<lb/>aliquo homini servire debet. Sed paradisus terrestris propter hominem factus 
<lb/>est, sicut aliae creaturae. Cum igitur homini inde eiecto in nullo serviat, videtur 
<lb/>quod inde expelli non debuerit. 
<lb/>2. Praeterea, propter peccatum hominis, tota natura deteriorata est, quae propter 
<lb/>hominem facta est, ut dicit Glossa Rom. 8. Multo ergo magis locus ille in 
<lb/>quo peccatum commissum est, scilicet Paradisus terrestris, infici debuit. Sed 
<lb/>homini infecto debetur locus infectus. Ergo post peccatum de paradiso terrestri 
<lb/>expelli non debuit. 
<lb/>3. Praeterea, ut supra Magister dixit, dist. 17, paradisus terrestris de se locus 
<lb/>inaccessibilis est. Ergo frustra apponuntur custodiae, ne homo ad illum accedere 
<lb/>possit, ad quem etiam sine illis pervenire non valeret. 
<lb/>4. Praeterea, homo post peccatum statim necessitati mortis addictus fuit. Sed ex 
<lb/>quo necessitatem moriendi habuit, non poterat non mori. Ergo frustra Dominus 
<lb/>dixit, Gen. 3, 22: «Videte ne forte sumat de ligno vitae, et comedat, et vivat in 
<lb/>aeternum». 
<lb/>5. Praeterea, lignum vitae non habuisset maiorem effectum in homine post peccatum 
<lb/>quam ante. Sed homo ante peccatum de ligno vitae edidit, ut in littera 
<lb/>dicitur, nec tamen in aeternum vixit. Ergo etiam licet post peccatum de eo 
<lb/>comedisset, non in aeternum vixisset. 
<lb/>6. Si dicatur, quod lignum vitae hunc effectum non habebat, nisi frequenter 
<lb/>sumptum; contra. Causa multiplicata, non variat effectum secundum speciem. 
<lb/>Si ergo semel sumptum immortalitatis causa non erat, videtur quod nec etiam si 
<lb/>frequenter sumeretur. 
<lb/>SED CONTRA, id quod innocentiae debebatur, non debuit remanere, innocentia 
<lb/>amissa. Sed locus ille et cibus innocentiae debebatur. Ergo post peccatum homo 
<lb/>utroque privari debuit. 
<lb/>Praeterea, magis erat proprius locus Angeli caelum empyreum in quo creatus 
<lb/>est, quam hominis paradisus terrestris, in quo positus est homo extra ipsum 
<lb/>creatus. Sed Angelus post peccatum de caelo empyreo deiectus est. Ergo et 
<lb/>homo post peccatum de paradiso terrestri expelli debuit. 
<pb n="vol. 4, p. 430"/>
<lb/><hi rend="bold">Solutio</hi>
<lb/>Respondeo dicendum, quod ad felicitatem seu ad beatitudinem aliquid pertinet 
<lb/>quod est de substantia eius, sicut visio Dei, gaudium, et huiusmodi; aliquid 
<lb/>autem correspondet sibi per modum congruentiae, sicut beatitudini sanctorum 
<lb/>respondet locus excellentissimus, qui est caelum empyreum. Ita etiam ad statum 
<lb/>innocentiae, in qua quodammodo homo beatus erat, ut dicit Augustinus, 
<lb/>quaedam pertinebant quasi essentialiter, sicut immortalitas, et obedientia 
<lb/>virium inferiorum ad rationem, et huiusmodi; sed quaedam alia pertinebant 
<lb/>per modum cuiusdam congruentiae. Immortali enim vitae et ab omni 
<lb/>inquietudine segregatae debebatur locus temperatissimus et deliciis plenus, 
<lb/>qualis est paradisus terrestris. Unde sicut post peccatum deiectus est a statu 
<lb/>illo innocentiae in quem elevatus erat supra conditionem naturae suae absolute 
<lb/>consideratae; ita etiam et locum amisit qui illi excellentiae debebatur; et in 
<lb/>locum ubi formatus fuerat, deiectus est. 
<lb/>AD OBIECTA 
<lb/>Ad primum ergo dicendum, quod paradisus terrestris quamvis non serviat homini 
<lb/>quasi in usum eius veniens, servit tamen sibi ad instructionem eius proficiens; 
<lb/>sicut homo ex hoc ipso quod in Scriptura cognoscit se tali loco per peccatum 
<lb/>privatum, ad peccatum vitandum incitatur, et ad miseriam suam cognoscendam. 
<lb/>Ad secundum dicendum, quod sicut peccati infectio non venit ad creaturas alias 
<lb/>nisi per creaturam rationalem peccantem; ita etiam illa infectio sive corruptio 
<lb/>non in irrationalis creaturae poenam ordinatur; unde non oportet quod locus 
<lb/>ille per peccatum inficiatur in quo homo et Angelus peccavit, scilicet paradisus 
<lb/>terrestris, et caelum empyreum, sed illa loca quae peccantibus deputata sunt 
<lb/>post peccatum. 
<lb/>Ad tertium dicendum, quod illa impedimenta ratione quorum inaccessibilis 
<lb/>dicitur paradisus terrestris, forte hic gladius flammeus vocantur: quia praecipue 
<lb/>locus ille inaccessibilis videtur propter intemperatum calorem in locis 
<lb/>intermediis; et ideo non sequitur quod huiusmodi impedimenta superflua sint. 
<lb/>Ad quartum dicendum, quod quamvis homo post peccatum lignum vitae sumpsisset, 
<lb/>mortem evadere non potuisset; potuisset tamen mortem differre; ita ut 
<lb/>vita eius auxilio ligni vitae prolongaretur, sicut de Enoch et Elia creditur, et hoc 
<lb/>homini non expediebat, ut tamdiu in hac misera vita permaneret. Et verba illa 
<lb/>Domini sunt magis accipienda per modum compassionis quam insultationis. Vel 
<lb/>potest dici sicut dicit magister in littera. 
<lb/>Ad quintum dicendum, quod etsi homo ante peccatum de ligno vitae sumpsisset, 
<lb/>non tamen immortalitatem consecutus fuisset, quam lignum vitae conferre non 
<lb/>potuit, nisi frequenter sumptum. Et ideo etc. 
<pb n="vol. 4, p. 432"/>
<lb/>Ad sextum dicendum, quod lignum vitae non erat causa per se immortalitatis, 
<lb/>ut ex praedictis patet, sed potius erat ut dispositio quaedam. Dispositio autem 
<lb/>non perducit ad effectum nisi multiplicata, sicut patet in qualitatibus activis et 
<lb/>passivis, quae sunt dispositiones ad formam elementi: non enim inducitur 
<lb/>forma elementi nisi quando perducitur materia ad intensionem qualitatum 
<lb/>illarum. 
<lb/><hi rend="bold">EXPOSITIO TEXTUS</hi>
<lb/>«Operatur liberando et praeparando»; ut liberatio referatur ad expulsionem 
<lb/>peccati, et praeparatio ad informationem animae. 
<lb/>«Non tamen iustitiae habendae, vel retinendae»; contra. Supra dictum est, 
<lb/>quod quamvis homo non haberet unde proficere posset, habuit tamen unde posset 
<lb/>stare. Ergo liberum arbitrium sufficiebat ad iustitiam retinendam. - Et 
<lb/>dicendum, quod ab eadem causa est esse rei et conservatio eius; unde sicut esse 
<lb/>iustitiae gratuitae non est nisi a Deo; ita etiam et conservatio eius. Sed verum 
<lb/>est quod homo habens gratiam non indiget alia gratia ad eius conservationem, 
<lb/>et propter hoc dicitur, quod homo potest per se stare. 
<lb/>«Quibus respondentes, dicimus, eum quidem non tunc habuisse has virtutes 
<lb/>quando peccavit; sed ante, et tunc amisisse». Videtur hoc falsum: quia si quando 
<lb/>peccavit, non habuit, non prius amisit quam peccaret, quod videtur falsum. – 
<lb/>Sed dicendum, quod ante intentionem peccati habuit virtutes: sed simul ista duo 
<lb/>fuerunt, commissio peccati et amissio virtutis, sicut unum est instans in quo 
<lb/>expellitur nigredo et inducitur albedo. 
<lb/>«Homo ante peccatum beatissimus auram carpebat aetheream». Non est intelligendum 
<lb/>de patriae beatitudine, sed secundum quod beatitudo includit talem 
<lb/>perfectionem qualis illi statui congruebat: et capiebat auram aetheream, 
<lb/>inquantum fixus in divinorum contemplatione manebat. 
<lb/>«Atque usi fuisse concessis». Ex hoc non sufficienter probatur, quod homo in 
<lb/>statu illo de ligno vitae comedebat. Praeceptum enim affirmativum non obligat 
<lb/>ad semper; unde etsi praeceptum sibi fuerit quod lignis omnibus concessis uteretur, 
<lb/>potuit tamen esum alicuius eorum differre usque ad terminum sibi a Deo 
<lb/>praefinitum; et ideo a quibusdam non conceditur quod Magister hic determinat. 
<lb/>Sed quid verius sit determinari non potest; cum Scriptura non determinet, nec 
<lb/>ratione probari possit. 
<pb n="vol. 4, p. 446"/>
<lb/><hi rend="bold">IN SECUNDUM SENTENTIARUM, DISTINCTIO 30</hi>
<lb/><hi rend="bold">DIVISIO TEXTUS</hi>
<lb/>Postquam determinavit lapsum humanae naturae quantum ad peccatum primorum 
<lb/>parentum; in parte ista incipit determinare, quomodo natura humana vitiata 
<lb/>est in posteris, et dividitur in partes duas: in prima determinat de peccato 
<lb/>quod a primis parentibus in posteros eorum transivit per carnis originem, scilicet 
<lb/>de peccato originali; in secunda determinat de peccato quod transivit in 
<lb/>posteros per imitationem operis, scilicet de peccato actuali, 34 dist.: «Post 
<lb/>praedicta, de peccato actuali diligenti indagine quaedam consideranda sunt». 
<lb/>Prima dividitur in duas: in prima determinat de peccato originali, ostendendo, 
<lb/>an sit, et quid sit; in secunda determinat quasdam conditiones eius, 31 distinct.: 
<lb/>«Nunc superest investigare, qualiter peccatum a patribus traducatur in filios». 
<lb/>Prima dividitur in duas: in prima determinat de peccato originali secundum 
<lb/>veritatem; in secunda excludit quasdam obiectiones, quibus peccati originalis 
<lb/>traductio impugnatur, ibi: «Quod ergo ait, per inobedientiam unius multi constituti 
<lb/>sunt peccatores, eo sensu dictum esse intelligendum est, quia ex inobedientia 
<lb/>Adae... processit originale peccatum». Prima dividitur in duas: in prima 
<lb/>ostendit aliquod peccatum a primis parentibus in posteros transire; in secunda 
<lb/>inquirit, quid sit illud, ibi: «Hic primo videndum est, quod fuit illud peccatum». 
<lb/>Et dividitur in partes duas: in prima inquirit an sit peccatum actuale, vel non, 
<lb/>quod dicit Apostolus per unum hominem in mundum intravisse: ostendens quod 
<lb/>est peccatum originale, et non actuale; in secunda iterato inquirit, quod sit 
<lb/>illud originale peccatum, ibi: «Quod diligenter investigandum est quid sit». 
<lb/>Circa primum tria facit: primo movet quaestionem; secundo excludit falsam 
<lb/>opinionem quorumdam, hoc exponentium de peccato actuali tantum, ibi: 
<lb/>«Quibusdam placuit de peccato actuali Adae illud accipere»; tertio ostendit, 
<lb/>hoc intelligi de originali peccato, ibi: «Et est illud peccatum originale». 
<lb/>«Quod diligenter investigandum est quid sit». Hic inquirit, quid sit peccatum 
<lb/>originale, et dividitur in partes duas: in prima inquirit, quid sit secundum 
<lb/>genus moris; in secunda, quid sit secundum genus naturae, ibi: «Nunc superest 
<lb/>videre quid sit ipsum originale peccatum». Circa primum duo facit: primo ponit 
<lb/>quorumdam opinionem, qui peccatum originale reatum tantum esse dicebant, et 
<lb/>non culpam; secundo ostendit peccatum originale culpam esse, ibi: «Sed quod 
<lb/>originale peccatum culpa sit, pluribus sanctorum testimoniis edocetur». 
<lb/>«Quod ergo ait, per inobedientiam unius multi constituti sunt peccatores, eo 
<lb/>sensu dictum esse intelligendum est, quia ex inobedientia Adae processit originale 
<lb/>peccatum». Hic excludit obiectiones peccatum originale impugnantes, et 
<pb n="vol. 4, p. 448"/>
<lb/>dividitur in duas: in prima excludit obiectiones quae impugnant directe peccatum 
<lb/>originale; in secunda excludit obiectionem quae impugnat peccatum originale 
<lb/>quantum ad causam eius, quae est carnis traductio, ibi: «Ad hoc autem 
<lb/>quod diximus, in Adam fuisse omnes homines, quidam verborum sectatores sic 
<lb/>obiiciunt». Circa primum duo facit: primo excludit obiectionem Pelagii ex auctoritate 
<lb/>procedentem; secundo excludit obiectiones duas Iuliani qui ratiocinando 
<lb/>originale peccatum impugnabat, quarum prima incipit ibi: «Unde 
<lb/>Augustinus Iuliano haeretico... respondens aperte asserit, peccatum originale 
<lb/>ex voluntate Adae processisse». 
<lb/>«Ad hoc autem quod diximus in Adam fuisse omnes homines, quidam verborum 
<lb/>sectatores sic obiiciunt». Hic excludit obiectiones eorum qui peccatum originale 
<lb/>impugnant ex parte causae eius, quae est carnis traductio ex uno, in quo 
<lb/>omnes materialiter fuerunt: et circa hoc tria facit: primo movet obiectionem; 
<lb/>secundo ponit responsionem, ibi: «Quibus responderi potest»; tertio ponit 
<lb/>responsionis confirmationem, ibi: «Quod vero nihil extrinsecum in humani corporis 
<lb/>naturam transeat, Veritas in Evangelio significat». 
<pb n="vol. 4, p. 450"/>
<lb/><hi rend="bold">QUAESTIO 1</hi>
<lb/>Hic est duplex quaestio. Prima de peccato originali. Secunda de traductione 
<lb/>carnis. 
<lb/>Circa primum quaeruntur tria: 1. An pro peccato primorum parentum, in nos 
<lb/>isti defectus devenerunt quos sentimus, sicut necessitas moriendi, et huiusmodi, 
<lb/>per modum quo poena consequitur culpam; 2. Utrum defectus aliquis ex primis 
<lb/>parentibus in nos devenire potuerit qui rationem culpae habeat; 3. Supposito 
<lb/>quod sic, quaeritur, quid sit originalis culpa, quae a parentibus contrahitur. 
<lb/>ARTICULUS 1 
<lb/><hi rend="bold">Utrum defectus quos sentimus</hi>
<lb/><hi rend="bold">sint nobis quasi poena pro peccato primi hominis</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod defectus quos sentimus, non sint nobis quasi poena pro peccato 
<lb/>primi hominis inflicta. Sicut enim dicit Seneca, «mors est hominis 
<lb/>natura, non poena». Inter omnes autem defectus mors maior est; unde et 
<lb/>finis terribilium a Philosopho, in 3 Ethicor., dicitur. Ergo nec etiam alii defectus 
<lb/>poenae deberent dici, qui naturam humanam consequuntur. 
<lb/>2. Praeterea, quaecumque inveniuntur in aliquibus ex eisdem principiis creata, 
<lb/>secundum rationem unam in illis inveniuntur, cum ex unitate principiorum pendeat 
<lb/>unitas rei. Sed mors, fames, sitis et huiusmodi inveniuntur ex eisdem principiis 
<lb/>in homine ex quibus in aliis animalibus, scilicet ex pugna contrariorum, 
<lb/>ex quibus corpus componitur. Cum igitur in aliis animalibus non sint sub ratione 
<lb/>poenae, nec in homine tamquam poenae erunt. 
<lb/>3. Praeterea, non magis peccavit homo quam Angelus, immo minus, ut supra 
<lb/>dictum est, 21 distinct. Sed Angelus per peccatum nihil amisit de bonis naturalibus 
<lb/>sibi collatis, ut Dionysius dicit. Ergo nec homo. Si igitur 
<lb/>de natura hominis esset ut corpus suum esset incorruptibile et impassibile, hoc 
<lb/>per peccatum non amisisset. Cum igitur amiserit, videtur quod non fuerit naturae, 
<lb/>sed gratiae. Ergo et privatio horum non sicut poena naturam consequitur, 
<lb/>sed sicut naturalis defectus. 
<lb/>4. Praeterea, omnis virtus naturaliter tendit in suum obiectum. Sed virtutis concupiscibilis 
<lb/>obiectum est delectabile secundum sensum. Ergo quod concupiscibilis 
<lb/>moveatur in illud, hoc non est poena, sed hominis natura, et similiter de 
<lb/>irascibili, et de aliis viribus. Sed ex hoc causatur pugna virium inferiorum ad 
<lb/>superiores quod unaquaeque virtus in suum obiectum movetur. Videtur ergo 
<lb/>quod huiusmodi pugna sit naturalis homini, et non poena eius, sicut dicitur. 
<pb n="vol. 4, p. 452"/>
<lb/>5. Praeterea, nulli dicitur esse poena, si non attingat ad illud quod vires naturae 
<lb/>suae excedit; sicut quod homo non potest volare, non est sibi poena. Sed 
<lb/>pertingere ad videndum Deum in sua essentia, omnes vires humanae naturae 
<lb/>excedit, alias homo ex naturalibus in illud venire posset. Ergo nec carentia 
<lb/>visionis divinae poena hominis dici debet; et ita nihil eorum quae poena esse 
<lb/>dicuntur primi peccati, rationem poenae habere videntur. 
<lb/>6. SED CONTRA, omnis passio involuntaria, poena est. Sed mors est passio maxime 
<lb/>involuntaria, adeo quod nec senectus voluntatem non moriendi Petro abstulerit, 
<lb/>ut Ioan. ult. In Glossa dicitur. Ergo mors et alia huiusmodi sunt poenae. 
<lb/>7. Praeterea, ut Philosophus dicit in 2 De anima, actus proprius fit in 
<lb/>propria materia; unde oportet perfectionem perfectibili proportionatam esse. 
<lb/>Sed anima rationalis, quae est perfectio corporis humani, secundum suam 
<lb/>naturam incorruptibilis est. Ergo et corpus humanum naturaliter incorruptibile 
<lb/>est. Si ergo corrumpitur, hoc erit per defectum naturae: et ita erit poena. 
<lb/>8. Praeterea, potentius non vincitur a minus potenti: quia agens est nobilius 
<lb/>patiente; ut Philosophus in 3 De anima dicit. Sed corpus humanum 
<lb/>est nobilius aliis inanimatis corporibus. Si ergo ab eis patiatur, hoc erit per 
<lb/>infirmitatem naturae eius. Infirmitas autem et defectus eius quod secundum 
<lb/>naturam in homine est, poena est. Ergo passibilitas a talibus corporibus est in 
<lb/>homine quasi poena. 
<lb/><hi rend="bold">Solutio</hi>
<lb/>Respondeo dicendum, quod ea quae sunt ad finem, disponuntur secundum 
<lb/>necessitatem finis, ut ex 2 Physic. patet. Finis autem ad quem homo 
<lb/>ordinatus est, est ultra facultatem naturae creatae, scilicet beatitudo, quae in 
<lb/>visione Dei consistit; soli enim Deo hoc connaturale est, ut ex dictis in 23 dist. 
<lb/>patet. Unde oportuit naturam humanam taliter institui ut non solum haberet 
<lb/>illud quod sibi ex principiis naturalibus debebatur, sed etiam aliquid ultra, per 
<lb/>quod facile in finem perveniret. Et quia ultimo fini amore inhaerere non poterat, 
<lb/>nec ad ipsum tenendum pervenire nisi per supremam partem suam, quae est 
<lb/>mens et intellectus, seu ratio, in qua imago Dei insignita est; ideo, ut illa pars 
<lb/>in Deum tenderet, subiectae sunt sibi vires inferiores, ut nihil in eis accidere 
<lb/>posset quod mentem retineret et impediret ab itinere in Deum: pari ratione corpus 
<lb/>hoc modo dispositum est ut nulla passio in eo accidere posset per quam 
<lb/>mentis contemplatio impediretur. Et quia haec omnia ex ordine ad finem, ut dictum 
<lb/>est, homini inerant; ideo facta deordinatione a fine per peccatum, haec 
<lb/>omnia in natura humana esse desiere, et relictus est homo in illis tantum bonis 
<lb/>quae eum ex naturalibus principiis consequuntur. Et hoc expresse Dionysius 
<lb/>dicit, sic inquiens: «Proprium autem principium habens 
<lb/>homo in generationibus corruptibilibus, merito ad principii consequentem ductus
<pb n="vol. 4, p. 454"/>
<lb/>est finem»; idest, hoc ex peccato meruit ut cum ex principiis suis, ex quibus 
<lb/>compositus est, sibi corruptio deberetur, reduceretur per peccatum ad talem 
<lb/>finem qui suis principiis congrueret: et hoc accipitur ex hoc quod dictum est 
<lb/>Genes. 3, 19: «Terra es, et in terram ibis». 
<lb/>Secundum hoc ergo dico, quod isti defectus possunt ad naturam humanam 
<lb/>dupliciter comparari: vel ad eam, secundum quod in principiis naturalibus suis 
<lb/>tantum consideratur, et sic proculdubio non sunt poenae eius, sed naturales 
<lb/>defectus, sicut etiam esse ex nihilo, vel indigere conservatione, est defectus quidam 
<lb/>naturalis omnem creaturam consequens et nulli est poena: vel ad eam, 
<lb/>prout instituta est; et sic proculdubio poena sunt sibi: quia etiam ex privatione 
<lb/>eius quod gratis alicui conceditur postquam concessum est, puniri dicitur 
<lb/>aliquis. 
<lb/>AD OBIECTA 
<lb/>Ad primum ergo dicendum, quod Seneca et alii philosophi consideraverunt 
<lb/>naturam humanam secundum ea quae ex principiis suis naturalibus ipsam consequuntur: 
<lb/>statum enim illum primae conditionis scire non potuerunt, quem non 
<lb/>nisi fides tenet; et ideo de morte non nisi sicut de naturali defectu locuti sunt; 
<lb/>quamvis etiam naturalis defectus aliquo modo poena dici possit. 
<lb/>Ad secundum dicendum, quod alia animalia non sunt ordinata in finem qui 
<lb/>facultatem naturalem ipsorum excedat; et ideo in illis tantum bonis creata sunt 
<lb/>quae eis ex principiis naturalibus debentur; unde non est similis ratio de homine, 
<lb/>et de aliis animalibus. 
<lb/>Ad tertium dicendum, quod bona naturalia debentur dupliciter. Vel prout sunt in 
<lb/>se considerata, secundum quod naturae debentur ex propriis principiis; et sic 
<lb/>nec homo nec Angelus per peccatum aliquid naturalium amisit; vel in aliquo 
<lb/>diminutus est: quia Dionysius etiam integra data naturalia in Angelis peccantibus 
<lb/>permanere dicit. Vel secundum quod ordinantur in finem 
<lb/>ultimum; et hoc modo in utroque bona naturalia diminuta sunt quidem, non 
<lb/>penitus amissa, inquantum uterque factus est minus habilis et magis distans a 
<lb/>finis consecutione: et propter hoc etiam homo gratuitis spoliatus dicitur et in 
<lb/>naturalibus vulneratus, Luc. 10 in Glossa. 
<lb/>Ad quartum dicendum, quod quandocumque multa conveniunt ad constitutionem 
<lb/>alicuius, alicui eorum potest aliquid secundum se convenire naturaliter 
<lb/>secundum naturam propriam, et aliquid convenit sibi secundum naturam totius; 
<lb/>sicut patet de elementis in mixtionem corporis venientibus. Secundum hoc ergo 
<lb/>dico, quod vis concupiscibilis naturale habet hoc ut in delectabile secundum 
<lb/>sensum tendat; sed secundum quod est vis concupiscibilis humana, habet ulterius 
<lb/>ut tendat in suum obiectum secundum regimen rationis; et ideo quod in 
<lb/>suum obiectum tendat irrefrenate, hoc non est naturale sibi inquantum est 
<lb/>humana, sed magis contra naturam eius inquantum huiusmodi: et secundum 
<lb/>hoc rationem poenae habere potest, maxime considerata natura humana, 
<lb/>secundum quod tota est sub regimine rationis, ut in prima conditione fuit. 
<pb n="vol. 4, p. 456"/>
<lb/>Ad quintum dicendum, quod quamvis natura humana per se non possit in visionem 
<lb/>Dei pertingere, potest tamen ad eam pervenire cum adiutorio gratiae, et ex 
<lb/>se habet habilitatem ut in illam perveniat; et similiter etiam ex his quae sibi 
<lb/>gratis in prima conditione collata fuere, maiorem habilitatem habebat; cuius 
<lb/>habilitatis diminutio, poena est hominis, si ad institutionem eius referatur: et 
<lb/>sic carentia divinae visionis poena dicitur, secundum quod non nominat negationem 
<lb/>tantum, sed etiam privationem quamdam cum quadam obnoxietate, ut 
<lb/>supra dictum est. 
<lb/>Et quia aliae rationes videntur concludere, quod etiam humanae naturae in suis 
<lb/>principiis consideratae isti defectus sint poena; ideo ad eas etiam respondendum 
<lb/>est. 
<lb/>Dicendum ergo ad sextum, quod involuntariorum illa tantum rationem poenae 
<lb/>habent quae sunt voluntati subiicibilia; voluntas enim non tantum est possibilium, 
<lb/>sed etiam impossibilium; et ideo si alicui sit involuntarium illud quod 
<lb/>potestati voluntatis non subiacet, non propter hoc rationem poenae habet, sicut 
<lb/>quod aliquis est brevis nimis in statura, vel aliquid huiusmodi: et hoc modo 
<lb/>mors et alia huiusmodi involuntaria sunt. 
<lb/>Ad septimum dicendum, quod inter animam et corpus oportet esse proportionem, 
<lb/>sicut potentiae ad actum, non autem sicut convenientium in eadem natura, 
<lb/>seu proprietate: non enim oportet quod si anima est sine quantitate, etiam corpus 
<lb/>sit huiusmodi: similiter non oportet quod si anima est incorruptibilis naturaliter, 
<lb/>corpus etiam huiusmodi sit. 
<lb/>Ad octavum dicendum, quod quamvis corpus hominis simpliciter nobilius sit 
<lb/>corpore ignis urentis vel ferri secantis, inquantum est nobiliori forma perfectum; 
<lb/>nihil tamen prohibet illa corpora nobiliora esse secundum quid, inquantum 
<lb/>scilicet hoc habent in actu quod corpus humanum habet in potentia, ut 
<lb/>caliditatem, vel aliquid huiusmodi. 
<lb/>ARTICULUS 2 
<lb/><hi rend="bold">Utrum aliquis defectus veniens in nos per originem</hi>
<lb/><hi rend="bold">habeat rationem culpae</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod nullus defectus in nos per originem veniens, rationem culpae 
<lb/>habere possit. Ex hoc enim aliquid culpabile vituperabile est, si malum sit, quod 
<lb/>est in potestate eius qui de hoc culpatur: non enim vituperamur nisi ex his quae 
<lb/>in nobis sunt, ut Philosophus in 3 Ethic. dicit. Sed illud quod per originem 
<lb/>trahitur non potest esse in potestate eius qui illud originaliter trahit. Ergo 
<lb/>impossibile est quod aliquid per originem tractum rationem culpae habeat. 
<pb n="vol. 4, p. 458"/>
<lb/>2. Praeterea, secundum Augustinum omne peccatum est 
<lb/>voluntarium, adeo quod si non est voluntarium, non est peccatum. Sed illud 
<lb/>quod per originem trahitur, non potest esse voluntarium: quia actus voluntatis 
<lb/>originem volentis non praecedit. Ergo impossibile est aliquid per originem 
<lb/>tractum, esse peccatum vel culpam. 
<lb/>3. Praeterea, nullum accidens potest traduci, nisi subiectum suum traducatur. 
<lb/>Sed subiectum culpae est anima rationalis, quae cum non sit ex traduce, ut 
<lb/>supra probatum est, videtur quod nec aliquid per originem 
<lb/>tractum rationem culpae habere possit. 
<lb/>4. Si dicatur, quod traducitur peccatum per traductionem seminis; contra. Nihil 
<lb/>dat alteri vel efficit in altero quod ipsum non habet. Sed semen non potest esse 
<lb/>subiectum infectionis culpae. Ergo nec ex eo culpa in animam devenire potest. 
<lb/>5. Praeterea, nobilius non patitur a minus nobili. Sed anima est nobilior corpore. 
<lb/>Ergo corpus non potest agere in animam, inficiendo ipsam. 
<lb/>6. Praeterea, iniustum est ut culpa patris in filium redundet, et quod filius pro 
<lb/>patre puniatur. Sed si ex hoc quod Adam peccavit, in omnes culpa redundaret 
<lb/>originaliter, sequeretur filium pro transgressione patris puniri. Ergo hoc divinae 
<lb/>iustitiae non competit. 
<lb/>SED CONTRA, ad Ephes. 2, 3, dicit Apostolus: «Eramus natura filii irae». Sed 
<lb/>nullus est filius irae nisi per hoc quod culpam habet. Ergo homo ex ipsa nativitate 
<lb/>culpam contrahit. 
<lb/>Praeterea, sicut dicit Anselmus, homo si perstitisset, iustitiam 
<lb/>originalem in qua creatus est, in filios profudisset. Sed sicut se habet 
<lb/>iustus ad iustos, ita et peccator ad peccatores. Ergo etiam quia peccavit, culpam 
<lb/>suam in alios generando transfudit. 
<lb/><hi rend="bold">Solutio</hi>
<lb/>Respondeo dicendum, quod circa hanc materiam duplex error tangitur in littera. 
<lb/>Unus est eorum qui simpliciter peccatum originale negabant, sicut error 
<lb/>Iuliani et Pelagii: et hic error veritati fidei non consonat: quia sacramentorum 
<lb/>necessitatem et redemptionis tollit, quae contra servitutem peccati, in qua 
<lb/>nascimur, ordinata sunt. Alius est error eorum qui peccatum originale nomine 
<lb/>concedentes, secundum rem negabant, dicentes, in puero nato nullam culpam 
<lb/>esse, sed solum obligationem ad poenam; et hoc manifeste iustitiae divinae 
<lb/>repugnat, ut scilicet aliquis obligetur ad poenam qui culpam non habet, cum 
<lb/>poena iuste non nisi culpae debeatur. Et ideo his evitatis, simpliciter concedendum 
<lb/>est, etiam culpam per originem trahi ex parentibus vitiatis in pueris natis: 
<lb/>quod qualiter sit, investigandum est. 
<pb n="vol. 4, p. 460"/>
<lb/>Sciendum est igitur, quod haec tria, defectus, malum, et culpa, ex superadditione 
<lb/>se habent. Defectus enim simplicem negationem alicuius boni importat. Sed 
<lb/>malum nomen privationis est; unde carentia alicuius, etiam si non sit natum 
<lb/>haberi, defectus potest dici; sed non potest dici malum, nisi sit defectus eius 
<lb/>boni quod natum est haberi; unde carentia vitae in lapide potest dici defectus, 
<lb/>sed non malum: homini vero mors est et defectus et malum. Culpa autem super 
<lb/>hoc addit rationem voluntarii: ex hoc enim aliquis culpatur quod deficit in eo 
<lb/>quod per suam voluntatem habere potuit. Unde oportet quod secundum hoc 
<lb/>quod aliquid rationem culpae habet, secundum hoc ratio voluntarii in ipso 
<lb/>reperiatur. Sicut autem est quoddam bonum quod respicit naturam, et quoddam 
<lb/>quod respicit personam; ita etiam est quaedam culpa naturae et quaedam personae. 
<lb/>Unde ad culpam personae, requiritur voluntas personae sicut patet in 
<lb/>culpa actuali, quae per actum personae committitur; ad culpam vero naturae 
<lb/>non requiritur nisi voluntas in natura illa. 
<lb/>Sic ergo dicendum est, quod defectus illius originalis iustitiae quae homini in 
<lb/>sua creatione collata est, ex voluntate hominis accidit: et sicut illud naturae 
<lb/>donum fuit et fuisset in totam naturam propagatum, homine in iustitia persistente; 
<lb/>ita etiam et privatio illius boni in totam naturam perducitur, quasi privatio 
<lb/>et vitium naturae; ad idem enim genus privatio et habitus referuntur; et in 
<lb/>quolibet homine rationem culpae habet ex hoc quod per voluntatem principii 
<lb/>naturae, idest primi hominis, inductus est talis defectus. 
<lb/>AD OBIECTA 
<lb/>Ad primum ergo dicendum, quod peccatum originale, cum non sit vitium personae 
<lb/>ut persona est, sed quasi per accidens, inquantum persona habet talem 
<lb/>naturam; ideo non oportet quod sit in potestate huiusmodi personae, hunc 
<lb/>defectum habere vel non habere; sed sufficit quod sit in potestate alicuius qui 
<lb/>est natura illa: quia ex hoc quod habens aliquam naturam peccavit, natura 
<lb/>infecta est; et per consequens inficitur in omnibus illis qui ab illo naturam 
<lb/>trahunt. Et ideo potest dici culpa naturae, cum aliquis in natura illa subsistens, 
<lb/>per voluntatem defectum istum in totam naturam causaverit. 
<lb/>Et per hoc etiam patet responsio ad secundum. 
<lb/>Ad tertium dicendum, quod peccatum originale non traducitur per traductionem 
<lb/>sui subiecti, quod est anima rationalis, sed per traductionem seminis: quia 
<lb/>ex quo anima patris per peccatum infecta fuit, sequitur etiam inordinatio in 
<lb/>corpore, subtracto illo ordine quem natura instituta prius acceperat: et ita 
<lb/>etiam ex semine illo generatur corpus tali ordine destitutum; unde et anima 
<lb/>quae tali corpori infunditur, deordinationem culpae contrahit ex hoc ipso quod 
<lb/>huiusmodi corporis forma efficitur; cum oporteat perfectionem perfectibili proportionatam esse: sicut propter aliquam corruptionem seminis contingit non 
<lb/>tantum defectus in corpore prolis ex illo semine generatae, ut lepra, podagra, 
<lb/>vel aliqua huiusmodi infirmitas; sed etiam defectus in anima, ut patet in his qui 
<lb/>a nativitate naturaliter sunt stolidi. 
<pb n="vol. 4, p. 462"/>
<lb/>Ad quartum dicendum, quod licet semen non habeat in se infectionem culpae in 
<lb/>actu, habet tamen in virtute; sicut etiam patet quod ex semine leprosi generatur 
<lb/>filius leprosus, quamvis in ipso semine non sit lepra in actu: est enim in semine 
<lb/>virtus aliqua deficiens, per cuius defectum contingit defectus leprae in prole. 
<lb/>Similiter etiam ex hoc ipso quod in semine est talis dispositio, quae privatur illa 
<lb/>impassibilitate et ordinabilitate ad animam, quam in primo statu corpus humanum 
<lb/>habebat, sequitur quod in prole, quae est susceptiva originalis peccati, 
<lb/>efficiatur originale peccatum in actu. 
<lb/>Ad quintum dicendum, quod anima non inficitur per infectionem corporis, 
<lb/>quasi corpore agente in animam; sed per quamdam collimitationem unius ad 
<lb/>alterum: quia forma recipitur in materia secundum conditionem ipsius materiae, 
<lb/>cum omne quod est in altero, sit in eo per modum recipientis: et ideo ex 
<lb/>hoc ipso quod corpus illa virtute privatur qua perfecte erat subiicibile animae, 
<lb/>sequitur etiam quod anima illa virtute careat qua perfecte corpus subditum 
<lb/>regat: et talis defectus originalis iustitiae, culpa est naturae, prout consideratur 
<lb/>consequens ex voluntate alicuius habentis naturam, ex quo natura traducta est. 
<lb/>Ad sextum dicendum, quod iniustum esset quod filius pro peccato patris poenam 
<lb/>sentiret, nisi etiam peccatum patris in filium transiret, ut iam filius non pro 
<lb/>peccato patris, sed pro peccato proprio, quod originaliter trahit, puniatur. 
<lb/>ARTICULUS 3 
<lb/><hi rend="bold">Utrum originale peccatum sit concupiscentia</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod originale peccatum non sit concupiscentia, ut in littera dicitur. 
<lb/>Nihil enim est causa sui ipsius. Sed peccatum originale est causa concupiscentiae, 
<lb/>ut patet ex verbis Apostoli Rom. 8, 8: «Peccatum occasione accepta per 
<lb/>mandatum operatum est in me omnem concupiscentiam». Ergo peccatum originale 
<lb/>non est concupiscentia. 
<lb/>2. Praeterea, nihil naturalium potest dici peccatum vel malum. Sed concupiscibilis 
<lb/>vis in homine est virtus naturalis. Ergo ipsa non potest dici peccatum originale. 
<lb/>Sed ipsa est per quam homo habilis est ad concupiscendum. Ergo concupiscentia 
<lb/>qua sumus habiles ad concupiscendum, non est peccatum originale, 
<lb/>ut in littera dicitur. 
<lb/>3. Praeterea, sicut per motum concupiscibilis perturbatur iudicium rationis, ita 
<lb/>et per motum irascibilis. Sed peccatum originale consistit in deordinatione ipsius 
<lb/>animae, secundum quod inferiora superioribus non obediunt. Ergo non solum 
<lb/>concupiscentia, sed simili ratione iracundia peccatum dici debet originale. 
<pb n="vol. 4, p. 464"/>
<lb/>4. Praeterea, defectus qui ex origine trahitur, rationem culpae non habet, ut 
<lb/>dictum est, nisi secundum quod ex voluntate habentis naturam consequitur. Sed 
<lb/>multi defectus corporales ex voluntate illa consequuntur, ut necessitas moriendi, 
<lb/>et huiusmodi. Ergo non solum concupiscentia, sed quodlibet istorum debet 
<lb/>dici peccatum originale. 
<lb/>5. Praeterea, inter alia quae homo per peccatum amisit, etiam scientia illa privatus 
<lb/>est qua in primo statu pollebat. Sed defectus scientiae ignorantia dicitur. 
<lb/>Ergo ignorantia originale peccatum dici debet, et non solum concupiscentia. 
<lb/>SED CONTRA est quod dicitur in Glossa Rom. 6: «Non regnet peccatum in vestro 
<lb/>mortali corpore, idest fomes peccati». Fomes autem peccati concupiscentia est. 
<lb/>Ergo peccatum videtur ipsa concupiscentia esse. 
<lb/>Praeterea, sicut se habet concupiscentia actualis ad actuale peccatum, ita se 
<lb/>habet concupiscentia originalis ad originale peccatum. Sed concupiscentia 
<lb/>actualis est ipsum actuale peccatum. Ergo et concupiscentia quae per originem 
<lb/>trahitur, est originale peccatum. 
<lb/><hi rend="bold">Solutio</hi>
<lb/>Respondeo dicendum, quod in quolibet peccato est invenire aliquid quasi formale, 
<lb/>et aliquid quasi materiale. Si enim consideremus peccatum actuale, ipsa substantia 
<lb/>actus deordinati materialiter in peccato se habet: sed deordinatio a fine, 
<lb/>formale in peccato est, quia ex hoc rationem mali praecipue habet; unde dicitur, 
<lb/>quod conversio ad bonum commutabile, est ibi sicut materiale, et aversio a bono 
<lb/>incommutabili, est sicut formale: et hoc contingit ex hoc quod etiam in actu perfectio 
<lb/>virtutis ex ordine ad finem est forma actus. Sicut autem peccatum actuale 
<lb/>consistit in deordinatione actus, ita etiam peccatum originale consistit in deordinatione 
<lb/>naturae. Unde oportet quod ipsae vires deordinatae, vel deordinatio 
<lb/>virium, sint sicut materiale in peccato originali; et ipsa deordinatio a fine sit ibi 
<lb/>sicut formale. Illa autem pars quae per se nata est coniungi fini, est ipsa voluntas, 
<lb/>quae habet ordinem finis omnibus aliis partibus imponere; et ideo destitutio 
<lb/>ipsius voluntatis ab illa rectitudine ad finem quam habuit in institutione naturae, 
<lb/>in peccato originali formale est: et hoc est privatio originalis iustitiae. 
<lb/>Vires autem appetitus sensibilis sunt natae recipere ordinem ad finem ab ipsa 
<lb/>voluntate, secundum quod sibi subiectae sunt; et ideo subtractio illius vinculi quo 
<lb/>quodammodo sub potestate voluntatis rectae detinebantur, materiale in peccato 
<lb/>est. Ex hac autem subtractione sequitur quod unaquaeque vis in suum obiectum 
<lb/>inordinate tendat, concupiscendo illud; et ideo concupiscentia qua habiles sumus 
<lb/>ad male concupiscendum, peccatum originale dicitur, quasi materiale in peccato 
<lb/>originali existens. Est enim considerare materiale et formale in actibus moralibus 
<lb/>sicut in rebus artificialibus, in quibus materia de toto praedicatur; ut possit dici, 
<lb/>cultellus est ferrum: et similiter de peccato praedicari potest illud quod est materiale 
<lb/>in ipso; et per hunc modum peccatum originale concupiscentia dicitur. 
<pb n="vol. 4, p. 466"/>
<lb/>AD OBIECTA 
<lb/>Ad primum ergo dicendum, quod concupiscentia dicitur dupliciter; scilicet ipse 
<lb/>actus concupiscendi et ipsa habilitas ad concupiscendum, et actus ex habilitate 
<lb/>causatus; unde non est inconveniens, si peccatum originale, quod concupiscentiam 
<lb/>actualem causat, habitualis concupiscentia esse dicatur. 
<lb/>Ad secundum dicendum, quod differt dicere potentem et habilem: quod enim 
<lb/>aliquis sit potens concupiscere, est ex potentia concupiscibili; sed quod sit 
<lb/>habilis ad concupiscendum, est ex aliquo habitu, vel ex eo quod per modum 
<lb/>habitus se habet. Contingit enim ut etiam privatio aliqua habilitatem quamdam 
<lb/>relinquat, in quantum privatur aliquid quod impedimentum praestare posset: et 
<lb/>ita dicitur concupiscentia habitualis esse peccatum originale, non quidem vis 
<lb/>concupiscibilis, neque iterum aliquis habitus qui aliquid positive dicat; sed ipsa 
<lb/>habilitas quae relinquitur in inferioribus viribus ad inordinate concupiscendum, 
<lb/>ex hoc quod ab appetitu subtrahitur retinaculum rationis, quo detinebatur 
<lb/>ne effrenate posset in sua obiecta tendere. 
<lb/>Ad tertium dicendum, quod concupiscentia non dicitur esse materiale in peccato, 
<lb/>secundum quod denominatur a vi concupiscibili, quae contra irascibilem 
<lb/>dividitur; sed secundum quod sumitur ab appetitu sensualitatis, qui in utramque 
<lb/>vim dividitur, scilicet irascibilem et concupiscibilem. 
<lb/>Ad quartum dicendum, quod ut in 2 Physic. dicitur, peccatum contingit 
<lb/>in his quae ad finem ordinata sunt, secundum quod a suo fine deficiunt; et 
<lb/>ideo in partibus animae in illis praecipue est peccatum hominis secundum quas 
<lb/>homo ordinatur in finem: et quia appetitus est tendens in finem, ideo in appetitu 
<lb/>praecipue peccatum consistit. Ad finem autem hominis ordinatur appetitus 
<lb/>rationis, qui est voluntas, immediate; appetitus autem sensibiles mediate, 
<lb/>inquantum scilicet ordinem finis ex voluntate rationis recipiunt, propter quod 
<lb/>dicuntur aliqualiter rationi obaudibiles, ut Philosophus dicit in fine 1 Ethic.; 
<lb/>et ideo defectus ordinis in appetitu voluntatis est formale et completivum originalis 
<lb/>peccati, quod est privatio rectitudinis voluntatis, quae inerat secundum 
<lb/>originalem iustitiam; defectus autem ordinis in appetitu inferiori, est materialiter 
<lb/>in peccato se habens; et hoc est concupiscentia, ut dictum est: et ideo nullus 
<lb/>alius defectus naturae ex parte rationis nec ex parte sensibilis partis originale 
<lb/>peccatum dicitur, nisi concupiscentia sicut materiale, et privatio originalis 
<lb/>iustitiae sicut formale. 
<lb/>Ex quo patet responsio ad quintum: quia ignorantia non per se respicit voluntatem; 
<lb/>unde etiam defectus ille sicut et alii retinent rationem poenae sed non culpae: 
<lb/>et si inveniatur ignorantiam originale peccatum dici, intelligendum est de 
<lb/>ignorantia privante illam scientiam quae includitur in originali iustitia: nullus 
<lb/>enim est iustus vel temperatus, qui non sit prudens, ut in 6 Eth. dicitur: et 
<lb/>ad hoc attendens Socrates dixit, omnem virtutem esse scientiam, et omne vitium 
<lb/>esse ignorantiam, ut ibidem narratur. 
<pb n="vol. 4, p. 468"/>
<lb/><hi rend="bold">QUAESTIO 2</hi>
<lb/>Deinde quaeritur de traductione carnis a parentibus, per quam originale peccatum 
<lb/>trahitur; et circa hoc quaeruntur duo: 1. Utrum alimentum in veritatem 
<lb/>humanae naturae convertatur. 2. Utrum ex alimento semen decidatur. 
<lb/>ARTICULUS 1 
<lb/><hi rend="bold">Utrum alimentum transeat in veritatem humanae naturae</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod alimentum in veritatem humanae naturae non transeat. 
<lb/>Quidquid enim sumptum emittitur, ad veritatem humanae naturae non pertinet, 
<lb/>quae semper eadem manet. Sed omne quod per os sumitur, in ventrem vadit, et 
<lb/>in secessum emittitur, ut dicitur Matth. 15. Ergo nutrimentum quod per os sumitur, 
<lb/>in veritatem humanae naturae non transit. 
<lb/>2. Praeterea, veritas uniuscuiusque rei est in eo quod secundum speciem est. 
<lb/>Illud autem quod per modum nutrimenti advenit, per modum materiae se habet, 
<lb/>ut in 2 De gener. dicitur. Sed caro secundum materiam non fit caro 
<lb/>secundum speciem, ut ex 50 De gener. patet. Ergo nutrimentum in 
<lb/>veritatem humanae naturae non transit. 
<lb/>3. Praeterea, illud ad veritatem humanae naturae pertinet in quo calor conveniens 
<lb/>radicatur. Sed tale humidum, ut medici dicunt, consumptum non restauratur, 
<lb/>ut patet in his qui tertia specie hecticae laborant, quae incurabilis est ex eo 
<lb/>quod tale humidum non restauratur. Cum igitur omne illud in quod alimentum 
<lb/>convertitur, post consumptionem restaurari possit, videtur quod nutrimentum in 
<lb/>id quod proprie ad veritatem humanae naturae pertinet, non mutetur. 
<lb/>4. Praeterea, omne id in quod cibus convertitur, etiam per calorem continuo 
<lb/>agentem dissolvitur, ut fluens et refluens idem iudicetur. Sed non potest esse 
<lb/>quod totum quod est in corpore, sit fluens et refluens, ut probabitur. Ergo oportet 
<lb/>aliquid in corpore esse manens, in quod alimentum non convertatur. Hoc autem 
<lb/>praecipue ad veritatem humanae naturae pertinet. Ergo alimentum in id quod 
<lb/>per se est de veritate humanae naturae, non mutatur. Probatio mediae. Si non 
<lb/>esset aliquid permanens fixum in corpore humano, tunc contingeret quod quaelibet 
<lb/>pars eius posset evanescere, aliquo alio in eius locum substituto; et per eamdem 
<lb/>rationem sic contingeret in toto sicut in qualibet eius parte. Contingeret 
<lb/>ergo quod de illa materia quae primo fuit in corpore alicuius hominis, nihil in 
<lb/>fine remaneret. Sed varietas individui est ex varietate materiae. Ergo non esset 
<lb/>unus numero homo in fine vitae et in principio; quod est absurdum. 
<pb n="vol. 4, p. 470"/>
<lb/>5. Praeterea, nulla virtus naturalis debilitatur multiplicata materia sibi convenienti: 
<lb/>sed solum per admixtionem alicuius extranei. Sed virtus conversiva in 
<lb/>homine debilitatur in fine vitae, alias homo in infinitum posset augeri et vivere. 
<lb/>Ergo hoc contingit per admixtionem extranei. Sed nihil admiscetur ad materiam 
<lb/>illam in qua virtus conversiva prius fundabatur nisi quod est ex alimento 
<lb/>generatum. Ergo hoc quod est ex nutrimento generatum est extraneum ei in quo 
<lb/>veritas naturae fundatur, et sic idem quod prius. 
<lb/>6. Praeterea, natura facit unumquodque faciliori modo quo fieri potest. Deus 
<lb/>autem multo ordinatius quam natura operatur. Cum igitur facilior modus augmentandi 
<lb/>aliquid sit per multiplicationem materiae quam per conversionem 
<lb/>alterius in id quod augetur, videtur quod iste modus divinae providentiae competat, 
<lb/>ut scilicet corpus humanum augeatur nullo exteriori in illud transeunte, 
<lb/>sed sola eius materia multiplicata; et sic idem quod prius. 
<lb/>7. Praeterea, ea quae sunt unius speciei, per eamdem rationem suum complementum 
<lb/>consequuntur. Sed quidam parvuli defuncti in resurrectione perducentur 
<lb/>in completam quantitatem, non per multiplicationem nutrimenti sed per 
<lb/>multiplicationem materiae. Ergo etiam hoc modo alii homines in quantitatem 
<lb/>completam perducentur; et sic idem quod prius. 
<lb/>SED CONTRA est, quia, secundum Philosophum 50 De generat., nihil 
<lb/>nutrit carnem nisi quod est potentia caro. Sed omne quod est in potentia ad aliquid, 
<lb/>mutatur in id per actionem eius quod est in actu. Ergo nutrimentum in 
<lb/>illam carnem quae ad veritatem naturae pertinet transmutatur. 
<lb/>Praeterea, nutrimentum in principio est dissimile, sed in fine est simile: cum 
<lb/>nihil nisi suo simili nutriatur et foveatur. Sed illa sunt similia quae eamdem formam 
<lb/>communicant. Cum igitur veritas naturae a forma sit, videtur quod illud 
<lb/>quod nutrit, in fine ad veritatem naturae ipsius nutriti perducatur. 
<lb/><hi rend="bold">Solutio</hi>
<lb/>Respondeo dicendum, quod circa hoc sunt multae opiniones. Quidam posuerunt, 
<lb/>ut in littera Magister sentire videtur, quod illud quod ex parentibus decisum 
<lb/>est, est illud solum in quo veritas hominis nati consistit. Hoc autem in 
<lb/>maiorem quantitatem excrescit omnino salvatum; ita quod nihil sibi additur, ut 
<lb/>maiorem quantitatem recipiat; sed tota quantitas hominis completi per multiplicationem 
<lb/>illius materiae efficitur: et hoc tantum esse dicunt quod in resurrectione 
<lb/>resurget; reliquum autem quasi superfluum deponetur. Ponunt etiam, alimenti 
<lb/>sumptionem necessariam esse, non quidem ad augmentum ut nutritiva 
<lb/>augmentativae deserviat, neque iterum ad restaurationem deperditi, sed solum 
<lb/>in fomentum caloris naturalis, sicut quando liquefit aurum, admiscetur sibi 
<lb/>plumbum, ne aurum consumatur, sed solum plumbum. Haec autem positio irrationalis 
<lb/>videtur ex duobus; scilicet ex parte eius quod augetur, et ex parte alimenti 
<pb n="vol. 4, p. 472"/>
<lb/>quod advenit. Non enim potest fieri augmentum, nisi secundum hoc, quod 
<lb/>materia quae primo est terminata sub parvis dimensionibus, postmodum ad 
<lb/>maiores dimensiones perducitur. Hoc autem non potest fieri nisi dupliciter: vel 
<lb/>ita quod de materia sit tantum sub magnis dimensionibus quantum sub parvis; 
<lb/>et talis mutatio de parvo in magnum necessario fit per rarefactionem: densum 
<lb/>enim et rarum in hoc differunt quod in raro est parum de materia sub magnis 
<lb/>dimensionibus, et in denso multum sub parvis, ut ex 4 Physic. patet. 
<lb/>Vel ita quod plus de materia sit sub magnis quam sub parvis. Hoc autem non 
<lb/>potest contingere, nisi vel quia est materia de novo creata, vel per hoc quod 
<lb/>illud quod erat materia alterius corporis, efficitur materia huius, in hoc illo 
<lb/>corpore transmutato. Unde etiam Augustinus super Genes. ad litteram lib. 10 
<lb/>dicit, quod «nihil est absurdius quam putare ullum esse corpus 
<lb/>quod, manente naturae suae quantitate undique crescat, nisi rarescat», cum 
<lb/>nullum fiat augmentum corporis nisi per additionem vel rarefactionem. 
<lb/>Augmentum autem corporis humani constat quod per rarefactionem non fit: nec 
<lb/>iterum per additionem materiae de novo creatae, quia materiam omnium simul 
<lb/>creavit Deus, ut sancti dicunt. Restat ergo ut fiat augmentum humani corporis 
<lb/>per hoc quod additur materia quae suberat formae alterius corporis, illo corpore 
<lb/>in corpus humanum secundum veritatem converso: et hoc est nutrimentum. 
<lb/>Nec potest exponi dictum Augustini, ut quidam dicunt, quod Augustinus 
<lb/>loquatur secundum communem modum quo res crescunt: quia secundum hoc 
<lb/>probatio sua contra Tertullianum nihil valeret, qui ponebat animam crescere, 
<lb/>sed nullo modo diminui. Magis autem communis est modus augmenti quo corpus 
<lb/>humanum crescit, quam quo anima cresceret: simul enim, etiam secundum 
<lb/>Tertullianum, crescente corpore crescit anima. Nec iterum potest dici, sicut 
<lb/>dicunt, quod facienda est vis in hoc quod dicit: «Manente sua quantitate»; ut sit 
<lb/>sensus: Corpus manens in sua quantitate, ita quod quantitas eius non sit augmentata 
<lb/>neque per additionem neque per multiplicationem, non crescit nisi per 
<lb/>rarefactionem. Cum igitur augmentum proprie sit quantitatis, non 
<lb/>potest intelligi quod corpus crescat, et maneat eius quantitas secundum eamdem 
<lb/>dimensionem; sed oportet intelligi quod dicit, «Manente quantitate naturae 
<lb/>suae», ut nulla quantitas adiiciatur, vel quae eiusdem naturae sit, sicut 
<lb/>aurum adiungitur auro, vel quae eamdem naturam in ipsa coniunctione accipiat, 
<lb/>sicut cibus advenit carni. Unde per hoc quod dicitur: manente naturae 
<lb/>suae quantitate, non removetur nisi additio similis in natura. Si enim intenderet 
<lb/>removere multiplicationem, tunc probatio sua nihil valeret: quia multo probabilius 
<lb/>posset dici, si anima esset corpus, quod per multiplicationem quam ponunt, 
<lb/>cresceret, quam dicatur de corpore hominis: quia spiritualior est. 
<lb/>Ex parte autem eius quod additur, apparet etiam falsitas: quia si sumptio alimenti 
<lb/>non esset per se intenta a natura, sed per accidens tantum, ut scilicet alicui 
<lb/>nocivo occurreret, scilicet calori naturali digerenti, et si transmutatio cibi non 
<lb/>esset per se necessaria ad corpus humanum; tunc calor convertens esset superfluus: 
<lb/>et sic in operibus naturae a Deo institutae multa superflua invenirentur. 
<pb n="vol. 4, p. 474"/>
<lb/>Sustinentes tamen hanc positionem tres modos adinveniunt in eius assertionem, 
<lb/>quorum quemlibet facile est confutare. Quidam namque dicunt, quod haec talis 
<lb/>multiplicatio fit miraculose operatione divina, sicut etiam panes evangelici 
<lb/>multiplicati sunt, Ioan. 6. Sed istud expressam continet falsitatem, dum opus 
<lb/>naturae in miraculum convertitur. Et praeterea etiam in illorum panum multiplicatione 
<lb/>non est remotum, immo forte est necessarium, factam fuisse additionem 
<lb/>materiae per conversionem aliorum corporum in panes virtute divina. 
<lb/>Istam autem conversionem cibi in carnem veram, natura facere potest, quae 
<lb/>transmutat id quod est in potentia in id quod est in actu; quamvis, successive 
<lb/>compleat quod Deus subito facit. Quod autem naturae possibile est, operationi 
<lb/>naturae a Deo committitur, qui unicuique dat perfectionem secundum quod 
<lb/>capax est; unde non oportet ad miraculum confugere. 
<lb/>Alii dicunt, quod cum in corpore humano sit multum de quinta essentia, multiplicatio 
<lb/>corporis humani est, secundum quod multiplicatur quinta essentia; 
<lb/>unde sicut lux solis multiplicatur in seipsa diffusa per aerem; ita etiam corpus 
<lb/>humanum sine additione alicuius extrinseci. Sed haec adinventio continet duas 
<lb/>falsitates. Prima est, quia corpus quintae essentiae non venit in compositionem 
<lb/>humani corporis nisi secundum virtutem tantum: cum neque sit commiscibile, 
<lb/>neque divisibile, neque extra locum proprium possit esse. Secunda est, quia diffusio 
<lb/>lucis non est per multiplicationem alicuius materiae, cum lumen non sit 
<lb/>corpus; sed est multiplicatio formalis tantum; sicut est etiam in qualibet alteratione 
<lb/>et generatione, quod agens multiplicat formam suam in materia. 
<lb/>Alii vero alium modum adinveniunt: dicunt enim quod materia prima, quantum 
<lb/>in se est, caret omni quantitate et forma; ergo aequaliter se habet ad recipiendum 
<lb/>omnes quantitates, sicut ad recipiendum omnes formas. Unde quantumcumque 
<lb/>parum sit de materia prima in quovis parvo corpore, potest recipere 
<lb/>quantamlibet quantitatem; adeo quod ex grano milii totus mundus fieri potest. 
<lb/>Nec mirum, cum ex materia punctali totus mundus sit factus; cum enim materia 
<lb/>quantitate careat, indivisibilis est, et ad modum puncti se habens. Iste autem 
<lb/>modus multipliciter deficit. Primo, quia imaginatur indivisibilitatem materiae 
<lb/>ad modum puncti, ut sic ex materia mundus sit factus per quamdam quasi 
<lb/>extensionem, sicut si res parva in magnam extendatur. Hoc autem non est 
<lb/>verum. Materia enim dicitur indivisibilis per negationem totius generis quantitatis. 
<lb/>Punctus autem est indivisibilis sicut quantitatis principium, situm determinatum 
<lb/>habens. Unde ex materia res quanta efficitur, non per extensionem 
<lb/>(loquendo de materia prima) cum extensio non sit nisi eius quod alicuius quantitatis 
<lb/>erat, sed per quantitatis susceptionem. Secundo, etsi prima materia, 
<lb/>prout in se consideratur, nullam quantitatem habeat, non tamen sequitur quod 
<lb/>sit in potentia respectu cuiuslibet quantitatis imaginabilis. Cum enim quantitates 
<lb/>determinatae et omnia alia accidentia secundum exigentiam formae materiam 
<lb/>recipiant, eo quod subiecta materia cum forma est causa eorum quae 
<lb/>insunt, ut in 1 Physic. dicitur, oportet quod materia prima ad nullam 
<lb/>quantitatem sit in potentia, nisi quae competat formae naturali, quae in materia 
<pb n="vol. 4, p. 476"/>
<lb/>esse potest. Materia vero prima non est in potentia ad alias formas nisi ad illas 
<lb/>quae sunt in rerum natura, vel per principia naturalia educi possunt. Si enim 
<lb/>esset aliqua potentia passiva in materia cui non responderet aliqua potentia activa 
<lb/>in rerum natura, illa potentia passiva esset superflua, ut Commentator dicit: 
<lb/>et ideo materia prima non est receptibilis maioris quantitatis quam 
<lb/>quantitatis mundi: propter quod in 3 Phys. dicitur, quod 
<lb/>non est possibile magnitudinem augeri in infinitum, loquendo naturaliter. Tertio, 
<lb/>quia si materia eadem quae primo sub parvis dimensionibus erat, sub maioribus 
<lb/>dimensionibus fiat, non potest hoc accidere nisi per rarefactionem, ut dictum est: 
<lb/>et iste modus non competit in augmentatione corporis humani, ut per se patet. 
<lb/>Quarto, quia quando loquimur de materia existente in hac re, iam dimittimus 
<lb/>considerationem materiae absolute: non enim potest accipi illud materiae quod 
<lb/>est in hac re, nisi secundum quod est divisum ab illa parte materiae quae est in 
<lb/>re alia. Divisio autem non accidit materiae, nisi secundum quod consideratur 
<lb/>sub dimensionibus saltem interminatis: quia remota quantitate, ut in 1 Physicor. 
<lb/>dicitur, substantia erit indivisibile. Unde consideratio materiae huius 
<lb/>rei est consideratio non materiae absolute, sed materiae sub dimensione existentis. 
<lb/>Unde non oportet ut quod convenit materiae in quantum est absoluta et 
<lb/>prima, conveniat materiae existenti in hac re, prout accipitur ut in hac re existens: 
<lb/>quia ex hoc ipso receditur a consideratione materiae primae. Unde materia 
<lb/>quae est in hac re existens, non est in potentia ad totam quantitatem mundi, sed 
<lb/>usque ad determinatum quid, quantum per rarefactionem potest consequi; et hoc 
<lb/>non excedit raritatem ignis; quia nulla raritas potest esse maior, ut Commentator 
<lb/>in 4 Physic. dicit. Et sic patet quod haec positio tam in se falsitatem 
<lb/>continet quam etiam in modis adinventis ad eius expositionem. 
<lb/>Et ideo aliorum positio est, concedentium quidem cum primis quod aliquid est 
<lb/>in humano corpore, et similiter in aliis corporibus quae nutriuntur, quod quidem 
<lb/>semper manet fixum toto tempore vitae, secundum determinatam partem 
<lb/>materiae (in quo principaliter veritatem humanae naturae consistere dicunt): 
<lb/>aliquid autem est aliud quod superfluit et refluit; id est advenit et consumitur: 
<lb/>hoc autem est quod ex cibo generatum est. Differunt tamen a primis in hoc 
<lb/>quod dicunt, sumptionem alimenti non solum in fomentum caloris naturalis 
<lb/>necessariam esse, sed etiam in augmentum quantitatis: non enim posset illud 
<lb/>quod primo a generantibus decisum est (quod quidem permanens esse dicunt) in 
<lb/>tantam quantitatem extendi, quanta est quantitas humani corporis, nisi adderetur 
<lb/>aliqua materia quae simul cum materia praeexistente quantitatem totam 
<lb/>reciperet sine aliqua rarefactione. Et hoc quidem quod est permanens, dicitur 
<lb/>diffundi per totum, et similiter illud quod est adveniens et recedens ad modum 
<lb/>qui contingit in mixtione vini et aquae; vinum enim non excrescit in maiorem 
<lb/>quantitatem nisi per additionem aquae, quae quidem in vinum convertitur; ita 
<lb/>tamen quod virtus vini semper in illa parte materiae manet magis quae prius sub 
<lb/>forma vini erat. Et secundum hoc ponunt isti, quod illud quod est ex alimento 
<lb/>generatum, non est omnino alienum a veritate humanae naturae, sicut primi 
<pb n="vol. 4, p. 478"/>
<lb/>dicebant; sed est secundario ad ipsam pertinens, secundum quod est necessarium 
<lb/>ad debitae quantitatis complementum; unde non totum hoc in resurrectione 
<lb/>deponitur quod ex alimento conversum est, sed reservabitur tantum quantum 
<lb/>expedit ad perfectionem quantitatis. Et huiusmodi positionis primus auctor invenitur 
<lb/>Alexander Commentator, ut Averroes in libro De gener. dicit. 
<lb/>Sed istud non videtur veritatem habere; cum enim de natura caloris sit ut 
<lb/>humorem consumat (caloris dico ignei), oportet quod calor ignis, qui est instrumentum 
<lb/>animae vegetabilis, ut in 2 De anim. dicitur, indifferenter 
<lb/>quantum in se est omne humidum consumat; unde non potest efficax ratio inveniri 
<lb/>quare aliquod humidum signatum permaneat in tota vita. Et praeterea 
<lb/>secundum hoc sumptio alimenti non esset primo et per se necessaria ad restaurationem 
<lb/>deperditi, sed solum ad augmentum. Constat tamen quod opus augmenti 
<lb/>praesupponit opus nutrimenti, et illud tantum nutritur in quo deperditio 
<lb/>facta est eius quod per nutrimentum restauratur; unde si non esset consumptio nisi 
<lb/>eius quod propter augmentum principaliter assumitur, nutrimentum non esset 
<lb/>nisi per augmentum. Et praeterea concedi potest quod illud quod in carnem 
<lb/>convertitur per virtutem formativam in principio generationis, ad maiorem perfectionem 
<lb/>speciei perducitur quam illud quod postmodum per actum nutritivae 
<lb/>convertitur; cum semper inveniatur generatio alicuius quod per se generatur, 
<lb/>esse perfectior quam illa qua aliquid accipit speciem alicuius per immixtionem 
<lb/>ad illud: quia quod immiscetur, aliquo modo alterat naturam eius cui admiscetur, 
<lb/>ut patet in vino quod in vite generatur et quod ex admixtione aquae ad 
<lb/>vinum accrescit. Et sic etiam videmus quod ex humido nutrimentali adveniente 
<lb/>immutatur corpus nutritum ut assequatur in aliquo conditiones ciborum ex quibus 
<lb/>nutritur. Oportet tamen ad hoc quod fiat nutritio vel augmentum, quod hoc 
<lb/>carnis quod ex cibis generatum est, cum carne praeexistente misceatur. 
<lb/>Quandocumque autem fit mixtio aliquorum differentium vel secundum contrariam 
<lb/>qualitatem vel secundum puritatem et impuritatem eiusdem, mixtione 
<lb/>completa non retinet unumquodque qualitatem propriam: alias admixtio esset 
<lb/>ex rebus salvatis, et esset compositio tantum: sed oportet ut totum simul unam 
<lb/>formam accipiat, quae est medium, ut patet in mixtione vini et aquae: quia post 
<lb/>mixtionem non remanet ibi aliqua pars signata habens completam virtutem vini 
<lb/>et aliquid habens eam debiliter; sed totum est habens eam mediocriter; unde 
<lb/>nec est possibile ut completo actu nutritivae et augmentativae remaneat aliquid 
<lb/>signatum, complete participans naturam speciei, et aliquid incomplete; sed 
<lb/>totum uniformiter. Assumunt etiam in assertionem suae opinionis distinctionem 
<lb/>Philosophi de carne secundum speciem et secundum 
<lb/>materiam, et medicorum de humido nutrimentali et radicali. Sed quod neutra 
<lb/>earum pro eis faciat, in responsione ad argumenta patebit. 
<lb/>Tertia positio est quam ponit Averroes in 1 De generat., dicens, 
<lb/>quod nihil materiae potest accipi in corpore signatum, quod sit fixum et permanens; 
<lb/>sed totum quidquid est in corpore, potest dupliciter considerari: vel ex 
<lb/>parte materiae, et sic non est permanens; vel ex parte formae et speciei, et sic 
<pb n="vol. 4, p. 480"/>
<lb/>est permanens. Comparat enim Aristoteles in 1 De generat., transmutationem 
<lb/>cibi in carnem adustioni lignorum. Videmus enim quod si ignis accendatur, 
<lb/>et continue ligna addantur, secundum quod alia consumuntur, forma 
<lb/>ignis semper manebit in lignis; sed tamen materia quaelibet consumitur, alia 
<lb/>materia sibi succedente, in qua species ignis salvabitur: et secundum hoc, 
<lb/>etiam illud quod pertinet ad speciem et formam carnis semper manebit; quamvis 
<lb/>illud quod recipit hanc formam, continue consumatur et restauretur. Haec 
<lb/>autem positio differt a duabus primis in hoc quod non ponit aliquid materiae 
<lb/>posse signari quod semper maneat; sed quaelibet pars signata, ex hoc quod est 
<lb/>materia in ipsa, habet quod fluat et refluat; ita tamen quod illud quod est formae, 
<lb/>semper maneat. Primae vero opiniones ponebant aliquid materiae signatum 
<lb/>semper esse permanens, in quo primo et principaliter veritas humana consistebat. 
<lb/>Et etiam in hoc differt, quia prima opinio ponebat alimentum nullo 
<lb/>modo in veritatem naturae converti; secunda autem ponebat converti quidem in 
<lb/>id quod est secundo de veritate humanae naturae, sed non primo; haec autem 
<lb/>tertia ponit converti in illud quod simpliciter et primo est de veritate humanae 
<lb/>naturae; quamvis enim illud quod primo in carnem conversum est, perfectius 
<lb/>sit speciem carnis assecutum quam illud quod ex cibis aggeneratur; tamen 
<lb/>adveniente cibo, in fine digestionis fit admixtio, ut totum uniformiter veritatem 
<lb/>speciei suscipiat sine aliqua distinctione; et secundum hoc etiam patet quod 
<lb/>oportet in resurrectione tantum de eo quod ex alimento aggeneratum est, resurgere, 
<lb/>quantum pertinet ad complementum debitae quantitatis. Et huic positioni 
<lb/>inter omnes magis consentio sine praeiudicio aliarum. 
<lb/>AD OBIECTA 
<lb/>Ad primum ergo dicendum, quod ex illa auctoritate non potest haberi quod de 
<lb/>eo quod per os assumitur, nihil remaneat quod in veritatem carnis transeat: 
<lb/>quia haec dictio «omnis» non designat totum integrale, sed totum in quantitate; 
<lb/>unde non oportet quod totum per secessum emittatur, sed quod de quolibet aliquid 
<lb/>secedat: et hoc est necessarium, quia oportet puri ab impuro separationem 
<lb/>fieri: nullus autem cibus assumitur in quo non oporteat aliquid impuritatis esse 
<lb/>ex hoc quod in principio est dissimilis; unde si ad similitudinem reduci debeat, 
<lb/>oportet quod tollantur illae partes secundum quas dissimilitudo erat. Verbi gratia, 
<lb/>si in cibo dominentur partes terrestres magis quam in eo quod nutritur, 
<lb/>oportet id quod terrestre est removeri, et quod subtilius est assumi: et similiter 
<lb/>etiam quaecumque partes magis dominentur. 
<lb/>Ad secundum dicendum, quod secundum tertiam opinionem non est diversa 
<lb/>caro secundum materiam distincta, quae dicitur caro secundum materiam, et 
<lb/>caro secundum speciem; sed eadem secundum numerum caro dicitur secundum 
<lb/>speciem, inquantum participat formam et proprietates consequentes speciem; 
<lb/>sed secundum materiam dicitur, inquantum ex materia consistit. Et quod hic sit 
<lb/>intellectus Aristotelis, patet ex verbis Commentatoris exponentis hoc modo et 
<pb n="vol. 4, p. 482"/>
<lb/>iterum ex verbis Philosophi in littera positis: dicit enim, quod hoc modo est 
<lb/>distinguere quod est secundum speciem et secundum materiam in carne et osse, 
<lb/>sicut et in unoquoque alio quod habet formam in materia. Constat autem quod 
<lb/>talis distinctio non potest fieri in lapide et aqua, ut dicatur pars secundum speciem 
<lb/>quae ex primis generantibus tracta est, et pars secundum materiam quae 
<lb/>ex nutrimento advenit. Et ita patet quod nec in carne et osse hoc intelligendum 
<lb/>est, sed modo praedicto; unde obiectio procedit ex malo intellectu verborum 
<lb/>Philosophi. 
<lb/>Ad tertium dicendum, quod, secundum medicos, humidum quod ex primis generantibus 
<lb/>trahitur, non oportet ut dicatur radicale, quia semper remanet distinctum 
<lb/>secundum materiam et proprietatem ab humido ex alimento aggenerato; 
<lb/>sed quia calor naturalis in illo humido prius extitit, et illud quod permiscetur, 
<lb/>non participat speciem nisi ex virtute illius humidi cui permiscetur; unde est 
<lb/>quasi radix totius illius quod postmodum ex alimento convertitur: non autem ita 
<lb/>quod utrumque humidum post finem digestionis ultimae distinctum remaneat; 
<lb/>sed totum permixtum accipit unam proprietatem; et utraque materia, scilicet 
<lb/>quae prius suberat primo humido, et secundo advenienti, aequaliter se habet ad 
<lb/>hoc quod transeat, et ad hoc quod virtutem speciei participet. Nec dicitur consumi 
<lb/>humidum radicale propter discessum talis materiae, sed propter hoc quod 
<lb/>non permanet proprietas quam totum mixtum habebat ex virtute primi humidi; 
<lb/>tunc enim non potest fieri restauratio, quia virtus speciei non manet; sicut 
<lb/>etiam si tota manus amputetur, non restauratur per nutrimentum, quia non 
<lb/>manet virtus speciei determinata huic organo: et propter hanc etiam causam 
<lb/>dicuntur quaedam membra ex humido radicali composita, non quod nihil nutrimenti 
<lb/>in substantiam illorum membrorum transeat, cum quodlibet membrum 
<lb/>corporis proportionabiliter augeatur; sed quia in illis membris principaliter 
<lb/>virtus speciei consistit, quae est ex humido radicali; nec potest aliqua abscissio 
<lb/>ab eis fieri quin auferatur virtus speciei quantum ad aliquam partem determinatam: 
<lb/>et propter hoc etiam talia membra decisa non sanantur. 
<lb/>Ad quartum dicendum, quod cum illud quod advenit ex alimento aggeneratum, 
<lb/>sit permixtum ei quod prius erat, et similiter unum effectum ex ambobus sit, 
<lb/>semper fit deperditio in utroque proportionaliter; unde oportet quod et de utroque 
<lb/>remaneat proportionaliter; et ideo nunquam contingit quod totum illud 
<lb/>quod prius erat, abscedat, ita quod nihil prioris materiae remaneat; sed semper 
<lb/>manet aliquid; et illud quod advenit, est unum cum eo quod praeerat, effectum; 
<lb/>et ideo est materia una et individuum unum per totam vitam; sicut patet etiam 
<lb/>in igne qui nutritur lignis; semper enim manet unus numero ignis, quamvis aliquibus 
<lb/>lignis appositis alia consumantur: quia illud quod advenit, semper efficitur 
<lb/>unum cum eo quod praeerat; et magis esset simile, si fieret commixtio 
<lb/>secundum totum, sicut est in nutrimento. Secus autem esset, si ex materia adveniente 
<lb/>generaretur ignis vel caro seorsum: tunc enim propter omnimodam 
<lb/>diversitatem materiae esset etiam diversitas secundum numerum. 
<pb n="vol. 4, p. 484"/>
<lb/>Ad quintum dicendum, quod illud quod ex nutrimento aggeneratur, non ita perfecte 
<lb/>consequitur naturam speciei sicut illud quod primo per virtutem formativam 
<lb/>in carnem vel os conversum est; tum quia prima generatio erat carnis 
<lb/>secundum se, secunda autem est carnis in alio quasi per commixtionem: tum 
<lb/>etiam quia quanto virtus animae magis diffunditur et spargitur, debilior redditur; 
<lb/>ut patet in corde, quod quanto maius est, tanto minus calidum est; unde animalia 
<lb/>habentia magnum cor sunt timida naturaliter, ut Philosophus in lib. 13 
<lb/>De animalibus dicit; et ideo aliquo modo est extraneum, et 
<lb/>propter hoc, permixtum ei quod prius erat, est causa debilitatis virtutis; sicut 
<lb/>aqua admixta vino, ut ponit exemplum Philosophus in 1 De generat.; 
<lb/>et ideo ad ultimum oportet quod sequatur diminutio et corruptio. 
<lb/>Ad sextum dicendum, quod modus ille, scilicet per multiplicationem materiae, 
<lb/>non est possibilis, ad minus naturae; quae quoniam non secundum se totam 
<lb/>agit, sed secundum formam tantum, ideo multiplicat tantum formam, et non 
<lb/>materiam: et propter hoc, ut opus naturae servaretur, oportuit modum illum in 
<lb/>augmento esse qui virtuti naturae competat. 
<lb/>Ad septimum dicendum, quod omnia quae sunt eiusdem speciei, operatione 
<lb/>naturali uno modo suam perfectionem consequuntur. Si tamen unus naturaliter 
<lb/>id consequatur, et alius per miraculum, non erit idem modus: sicut in caeco 
<lb/>nato qui per miraculum illuminatur, qui alio modo habet visum ab eo qui videns 
<lb/>nascitur. Ita etiam illi qui pueri moriuntur, per miraculum ad debitam quantitatem 
<lb/>pervenient. Nec tamen oportet quod illud miraculum fiat per multiplicationem 
<lb/>materiae, sed per additionem exterioris materiae. Qui autem usque ad perfectam 
<lb/>aetatem vivunt, naturali operatione ad perfectam quantitatem perveniunt. 
<lb/>Unde non oportet quod sit utrobique idem modus; et si esset idem, non 
<lb/>sequeretur quod hoc esset per multiplicationem materiae. 
<lb/>ARTICULUS 2 
<lb/><hi rend="bold">Utrum semen decidatur ex eo quod generatur ex alimento</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod semen non sit ex eo decisum quod ex alimento aggeneratum 
<lb/>est. Augustinus enim dicit, quod secundum corpulentam 
<lb/>substantiam omnes fuimus in Adam, et etiam secundum seminalem 
<lb/>rationem, praeter Christum, qui in eo tantum secundum corpulentam substantiam 
<lb/>fuit. Sed corpulenta substantia nostra non venit a parentibus nisi mediante 
<lb/>semine. Ergo oportet quod semen quod ex primo parente traducitur, non sit ex 
<lb/>eo decisum quod ex alimento conversum est, sed ex eo quod ipse a suo parente 
<lb/>acceperat; ut sic corpulenta substantia nostri corporis a primo parente decisa 
<lb/>inveniatur. 
<pb n="vol. 4, p. 486"/>
<lb/>2. Praeterea, secundum Damascenum, generatio est opus 
<lb/>naturae, ex substantia generantis producens id quod generatur. Sed illud quod 
<lb/>est superfluum alimenti, non est de substantia generantis. Ergo si ex hoc tantum 
<lb/>generatio fieret in hominibus, non esset vera generatio. 
<lb/>3. Praeterea, ex subtractione alicuius superflui non sequitur alicuius debilitatio, 
<lb/>sed magis alleviatio. Ex seminis autem emissione debilitatur generans. 
<lb/>Ergo semen non est ex superfluo alimenti, sed ex ipso humido radicali decisum. 
<lb/>4. Praeterea, filius pro tanto assimilatur patri magis quam alii homini, quia 
<lb/>generatur ex semine quod ab eo traducitur. Sed natus quandoque non solum 
<lb/>patri, sed etiam avo assimilatur, vel proavo, etiam usque ad multas generationes, 
<lb/>ut Philosophus in 15 De animalibus dicit. Ergo oportet 
<lb/>quod semen exeat non solum a patre, sed etiam ab avo et proavo. Sed humidum 
<lb/>nutrimentale nunquam fuit nisi in patre. Ergo non est ex humido semen decisum, 
<lb/>sed magis ex illo radicali quod pater ab avo traxit, et avus a proavo. 
<lb/>5. Praeterea, id quod est de substantia alicuius, magis est proximum sibi quam 
<lb/>hoc quod est ab eius substantia alienum. Sed id quod est ex alimento conversum, 
<lb/>non fuit radicaliter de substantia ipsius generantis, fuit autem de substantia 
<lb/>radicali alicuius animalis, cuius carnes comestae sunt, ut bovis et porci. 
<lb/>Ergo maior erit cognatio et similitudo ad bovem et porcum, quam ad patrem 
<lb/>suum. Hoc autem est inconveniens. Ergo semen non est ex humido nutrimentali 
<lb/>decisum. 
<lb/>6. Praeterea, sit ita quod aliquis tantum ex carnibus humanis vescatur; et ut 
<lb/>quaestio sit gravior, ponatur etiam quod ex ipsis embryis etiam generet 
<lb/>aliquem, qui etiam simili modo nutriatur. Inde sic arguo. Humidum radicale 
<lb/>cuiuscumque hominis est illud quod ex parentibus traxit. Si ergo semen ex quo 
<lb/>conceptus est iste natus, ex humido nutrimentali sit, humidum radicale eius 
<lb/>oportet quod sit de substantia aliorum quorum carnes comestae sunt. Si ergo, 
<lb/>secundum Augustinum, resurget caro comesta ab aliquo, in 
<lb/>eo in quo primo fuit, tunc totum humidum radicale resurget in illis quorum 
<lb/>carnes a patre eius comestae sunt: et similiter humidum nutrimentale, quorum 
<lb/>carnes ipse comedit. Ergo nihil istius resurgeret; et sic non omnium esset resurrectio, 
<lb/>quod est contra fidem nostram. Ergo impossibile est quod semen ex 
<lb/>humido nutrimentali sit decisum; et ita non videtur esse superfluum alimenti. 
<lb/>SED CONTRARIUM huius ostendit Philosophus in 15 De animalibus, duabus 
<lb/>rationibus, et tribus signis. Prima ratio est per divisionem sic. Quidquid est 
<lb/>in corpore animalis, vel est naturaliter, vel occasionaliter sive per accidens in 
<lb/>eo. Sed semen non est occasionaliter, sicut sunt putredines et sanies vulnerum: 
<lb/>quia illud quod est per accidens, non consequitur totam speciem, sicut semen in 
<lb/>omnibus invenitur. Ergo est ibi naturaliter. Sed omne quod est naturaliter in 
<lb/>corpore, vel est pars, sicut caro et nervus; vel est superfluum, sicut lac et urina, 
<lb/>et huiusmodi. Sed semen non est pars, cum non sit nec pars organica, quia 
<pb n="vol. 4, p. 488"/>
<lb/>semen est simile in toto et in parte, quod partibus organicis non convenit: nec 
<lb/>iterum est de partibus consimilibus, cum in constitutionem membri non veniat, 
<lb/>sicut partes consimiles in constitutionem membrorum organicorum. Restat ergo 
<lb/>quod sit superfluum alimenti. 
<lb/>Secunda ratio est, quia si semen non est superfluum, oportet quod sit dissolutum 
<lb/>a membris. Omne autem resolutum vel decisum ex animali, corrumpitur, et 
<lb/>amittit naturam suam. Ergo semen amitteret naturam membrorum, ex quibus 
<lb/>decideretur, et virtutem; et ita virtute seminis non posset generari aliquid simile 
<lb/>illis membris: quia oportet quod forma generati sit in generante, ad minus 
<lb/>virtualiter. 
<lb/>Item ponit tria signa ad hoc ibidem: quorum unum est quod nullum dissolutum 
<lb/>a corpore, habet locum determinatum in corpore, sed vagatur per corpus. 
<lb/>Semen autem habet determinatum locum in corpore, sicut aliae superfluitates, 
<lb/>scilicet vias seminales, et quasi in eadem parte corporis in qua sunt loca aliarum 
<lb/>superfluitatum. Ergo semen est superfluum, et non decisum de substantia 
<lb/>membrorum. 
<lb/>Secundum signum est, quia natura alleviatur per emissionem superflui, nunquam 
<lb/>autem per dissolutionem eius qui est de substantia membri. Sed quandoque 
<lb/>alleviatur natura per emissionem seminis. Ergo semen non est quid dissolutum 
<lb/>a membris, sed superfluum. 
<lb/>Tertium signum est, quod ubi invenitur minus de superfluo alimenti, ibi invenitur 
<lb/>minus de semine: et propter hanc causam in pueris non est semen, quia 
<lb/>superfluum nutrimenti in augmentum convertitur; propter hanc etiam causam 
<lb/>etiam pingues homines sunt pauci seminis et paucae generationis, quia superfluum 
<lb/>alimenti convertitur in pinguedinem: propter hoc etiam animalia maioris 
<lb/>quantitatis habent minus de semine secundum proportionem corporis sui, et 
<lb/>sunt paucae generationis, quia indigent multo nutrimento; et ideo parum potest 
<lb/>in eis esse superfluum, ut patet in elephante. Si autem esset semen dissolutum, 
<lb/>deberet esse e contrario; quia ex maiori corpore potest fieri maior dissolutio. 
<lb/>Ergo semen non est quid dissolutum, sed superfluum alimenti. 
<lb/><hi rend="bold">Solutio</hi>
<lb/>Respondeo dicendum, quod circa hoc sunt tres opiniones. Una opinio est, quod 
<lb/>semen est quaedam pars decisa ab eo quod est de substantia membri, ita quod 
<lb/>tota substantia seminis est ex humido radicali, ex quo primo et principaliter 
<lb/>substantiam membrorum componi dicunt, quod ex substantia generantis tractum 
<lb/>est: et quia supra substantiam seminis nihil in generato additur quod sit ad 
<lb/>veritatem naturae ipsius pertinens, ideo secundum eos tantum id quod est de 
<lb/>veritate naturae in filio, fuit in patre de veritate naturae eius existens; et sic 
<pb n="vol. 4, p. 490"/>
<lb/>ascendendo, sequitur, quod quidquid est de veritate naturae in hominibus omnibus, 
<lb/>totum fuerit actualiter in Adam. Haec autem positio a quibusdam philosophis 
<lb/>antiquitus posita est, et etiam a quibusdam theologis, ut de Magistro in 
<lb/>littera patet; alia tamen et alia ratione ad hoc inclinati. 
<lb/>Quidam enim antiquorum philosophorum, sicut praecipue Anaxagoras, 
<lb/>ponebant generationem alicuius non fieri nisi per congregationem 
<lb/>similium partium, quae prius inerant in eo ex quo fit generatio; ita 
<lb/>quod nihil in naturam carnis transiret quod prius caro non fuerit; unde oportebat 
<lb/>ad hoc quod generaretur caro et os in nato, quod aliquid ex patris carne et 
<lb/>ossibus resolveretur; et sic de aliis partibus, et membris. Quidam etiam qui 
<lb/>totam virtutem agendi materiae attribuere, quam solam naturam rerum esse 
<lb/>dicebant, ut in 2 Physic. patet, non poterant invenire causam assimilationis 
<lb/>filii ad patrem in singulis membris, nisi per hoc quod materialiter aliquid 
<lb/>de singulis membris resolveretur, ex quibus corpus pueri constituitur. 
<lb/>Sed harum rationum radices a philosophis sequentibus sufficienter improbatae 
<lb/>sunt, scilicet quod non solum ex extractione et congregatione sit generatio, sed 
<lb/>etiam per hoc quod materia transmutatur de forma in formam; ut sic quod 
<lb/>prius naturam carnis non habebat, postmodum caro fiat. Similiter etiam virtus 
<lb/>activa non est ex parte materiae, sed magis ex parte formalis principii. Unde 
<lb/>causa assimilationis filii ad patrem non est convenientia in materia, ut oporteat 
<lb/>membrum fieri de materia quae ex membris patris resolvitur; cum etiam sit 
<lb/>similitudo filii ad patrem in illis ex quibus nullo modo semen deciditur, sicut in 
<lb/>unguibus et capillis; sed causa similitudinis est virtus formativa, quae in semine 
<lb/>relinquitur ex operatione virtutis formalis ipsius patris agentis in semen. 
<lb/>Magister vero, et alii theologi hoc ponentes, ad hanc positionem inducuntur 
<lb/>propter traductionem originalis peccati, quasi in similem errorem cum prioribus 
<lb/>declinantes, ut non possit esse traductio originalis peccati in filios a parentibus, 
<lb/>nisi secundum hoc quod materia ipsius corporis filiorum fuit in ipsis 
<lb/>parentibus primis, quando peccaverunt; ut sic assimilatio in corruptione peccati 
<lb/>sit secundum convenientiam in materia, et non secundum rationem virtutis activae: 
<lb/>cuius contrarium expresse Augustinus asserit, 
<lb/>dicens, quod non propter hoc in nobis originale peccatum est, quia ex Adam 
<lb/>secundum corpulentam substantiam propagati sumus, quia sic etiam in Christo 
<lb/>originale peccatum fuisset; sed quia secundum seminalem rationem concupiscentialiter 
<lb/>ex eis descendimus. Unde patet quod rationes quibus haec opinio 
<lb/>asseritur, falsum fundamentum habent. 
<lb/>Ipsa etiam positio in se falsa est. Quod enim illa substantia humani corporis 
<lb/>quae in primis parentibus fuit, in tot diffunderetur, hoc non potest esse nisi tribus 
<lb/>modis: vel per multiplicationem materiae, ut quidam dicunt, vel per divisionem, 
<lb/>quia continuum in infinitum divisibile est, sicut alii ponunt, vel etiam per 
<lb/>mixtionem, secundum alios, sicut augmentatur vinum per admixtionem aquae. 
<pb n="vol. 4, p. 492"/>
<lb/>Sed multiplicatio materiae, ita quod nulla superadditio fiat, sicut ipsi volunt, 
<lb/>non potest esse nisi per modum rarefactionis, ut in praecedenti articulo probatum 
<lb/>est; unde sequeretur quod filius rarius corpus haberet quam pater, et quod 
<lb/>tandem generatio naturaliter finiretur; quia non potest esse rarefactio in infinitum, 
<lb/>nisi metaphorice loquendo, ut in 4 Phys. Commentator 
<lb/>dicit. Idem etiam sequeretur, si per divisionem illa materia quae in corpore 
<lb/>Adae fuit, in tot distributa esset. Corpus enim naturale non est divisibile in infinitum, 
<lb/>sed solum corpus mathematicum, ut ex 3 Physic. ex verbis 
<lb/>Commentatoris et philosophi habetur. Unde oporteret quod necessario deficeret 
<lb/>generatio. Et dicitur corpus mathematicum, corpus consideratum secundum 
<lb/>dimensiones quantitativas tantum, et hoc est corpus in genere quantitatis: hoc 
<lb/>enim in infinitum dividi potest, quia in ratione quantitatis continuae non est aliquid 
<lb/>quod divisioni repugnet. Corpus autem naturale dicitur quod consideratur 
<lb/>secundum aliquam determinatam speciem et virtutem: et hoc non potest dividi 
<lb/>in infinitum, quia quaelibet species determinatam quantitatem requirit et in 
<lb/>plus et in minus: sicut enim dicitur in 2 de Anima, omnium natura 
<lb/>constantium positus est terminus et ratio magnitudinis et augmenti: et ideo est 
<lb/>invenire minimam aquam et minimam carnem, ut dicitur in 1 Phys., 
<lb/>quae si dividatur, non erit ulterius aqua et caro. Constat autem quod corpus 
<lb/>humanum naturale corpus est; unde in infinita dividi non potest, ut in infinitum 
<lb/>generatio duret. Praeterea, dato quod corpus naturale dividatur in infinitum, 
<lb/>sicut mathematicum, hoc non posset esse secundum eamdem quantitatem, sed 
<lb/>secundum eamdem proportionem. Si enim a quocumque corpore finito removeretur 
<lb/>quantumcumque parva pars, illa aliquoties sumpta, mensurat totum, et 
<lb/>etiam excedit; unde oportet semper tali parte sumpta per divisionem, totum 
<lb/>corpus tandem consumi. Si autem accipiatur aliquid a magnitudine semper servata 
<lb/>eadem proportione (verbi gratia ut primo a tota magnitudine abscindatur 
<lb/>tertia pars, et deinde a residuo tertia pars non totius magnitudinis, sed illius 
<lb/>residui, et sic deinceps) nunquam cessabit divisio in infinitum. Sed tunc oportet 
<lb/>quod illud quod accipitur in secunda decisione, sit secundum quantitatem 
<lb/>minus eo quod auferebatur in prima. Primum enim subtractum erat tertia pars 
<lb/>totius; secundum autem tertia pars partis, et sic deinceps. Unde si hoc modo 
<lb/>fiat decisio humidi radicalis, ex quo semen secundum eos deciditur, oportet 
<lb/>quod in semine ex quo generatur filius, sit minus de humido radicali, quod erat 
<lb/>de veritate naturae, quam in semine ex quo generabatur pater; et ita semen filii 
<lb/>non poterit producere generatum in tanta quantitate, sicut potuit semen patris; 
<lb/>quia omnis virtus naturalis dividitur ad divisionem subiecti, ut in minori magnitudine 
<lb/>sit minor virtus: et ita sequeretur quod filius semper esset minoris quantitatis 
<lb/>quam pater; unde homines iam pervenissent ad minimam quantitatem, 
<lb/>etiamsi primi homines fuissent gigantes: sequeretur etiam quod filii semper 
<lb/>debiliores parentibus essent; quia quanto aliquid minus habet de eo quod ad 
<lb/>veritatem naturae suae pertinet, debilius est. Similiter etiam non est possibile 
<pb n="vol. 4, p. 494"/>
<lb/>quod per mixtionem talem talis augmentatio fiat humanae naturae: quia quando 
<lb/>aliquid parvum alicui maximo admiscetur, non facit mixtionem, ut in 1 De gener., 
<lb/>dicitur; sed solvitur species parvi quod magno additur, sicut si gutta 
<lb/>vini mille amphoris aquae addatur. Unde iam in nobis nihil de veritate humanae 
<lb/>naturae mansisset, sed totum evanuisset quod de veritate humanae naturae 
<lb/>erat, per maximam extranei admixtionem. 
<lb/>Alia opinio est, quae semen non tantum ex humido radicali esse asserit quod ex 
<lb/>parentibus decisum est, sed ex hoc simul cum humido nutrimentali, quod fuit 
<lb/>superfluum alimenti in patre; et hoc totum erit humidum radicale in filio et ad 
<lb/>veritatem naturae humanae in ipso pertinens primo modo; et sic aliquid de eo 
<lb/>quod in nobis est de veritate humanae naturae, fuit etiam de veritate naturae in 
<lb/>patre patris, et sic usque ad Adam, per quem modum omnes nos in Adam secundum 
<lb/>corpulentam materiam fuisse asserunt. Sed quamvis haec opinio evadat 
<lb/>quaedam inconvenientium quae ad primam consequuntur non tamen omnia 
<lb/>evadere potest. Primo quia rationes et signa Philosophi inducta evidenter 
<lb/>ostendunt quod semen nullo modo est aliquid ex membris resolutum; unde 
<lb/>eisdem rationibus improbatur opinio ponens totum semen esse quid resolutum, 
<lb/>vel partem eius. Secundo, quia per modum istum, ut ipsi ponunt esset augmentatio 
<lb/>veritatis humanae naturae per admixtionem; et sic sequerentur inconvenientia 
<lb/>quae ad duos modos supra positos sequuntur: esset enim tunc minus de 
<lb/>veritate humanae naturae in filio quam in patre: quod patet, si alicui vino 
<lb/>admisceatur aqua et admisceatur iterum parti divisae ab illo vino commixto iterum 
<lb/>aqua, ut perveniat ad eamdem quantitatem, et sic deinceps; constat enim 
<lb/>quod semper minus de vino remanebit in secundo quam in primo, et sic tandem 
<lb/>vinum annullaretur. Unde patet quod etiam sequeretur ad hanc positionem, 
<lb/>quod generatio naturaliter deficeret, et quod in nobis iam quasi veritas naturae 
<lb/>humanae et infectio peccati evanuisset. 
<lb/>Tertia opinio est Philosophi quod semen sit tantum de 
<lb/>superfluo alimenti: vult enim quod semen non est aliquid resolutum a toto, sed 
<lb/>illud quod est habens naturam ut sit conveniens toti: quod sic potest contingere. 
<lb/>Cum enim omne agens assimilet sibi patiens quantum potest, oportet quod 
<lb/>cibus per virtutem animae agentem in ipsum assimiletur in naturam corporis, 
<lb/>quod ab anima est perfectum: et quanto amplius digeritur, tanto magis erit virtutem 
<lb/>animae participans. Quando igitur venit ad ultimam digestionem, antequam 
<lb/>sit in membra conversum, quasi perfectam similitudinem totius consecutum 
<lb/>est virtute, etsi non actu; et ideo in eo est virtus per quam potest formari 
<lb/>totum corpus. Quando ergo nutritiva pars ex alimento hoc modo assimilato 
<lb/>assumpserit in nutrimentum membrorum, illud quo ad nutrimentum indigetur, 
<lb/>vel ad augmentum; residuum, quod dicitur ultimae digestionis superfluum, 
<lb/>administrat nutritiva virtuti generativae, et hoc est substantia seminis; ut sic 
<lb/>semen et sit superfluum, inquantum residuum est ab opere nutritivae, et sit 
<lb/>tamen necessarium inquantum indiget eo virtus generativa; unde dicit 
<pb n="vol. 4, p. 496"/>
<lb/>Philosophus in 15 De animalibus, quod semen est superfluum quo 
<lb/>indigetur. Ita hoc semen per virtutem generativam ministratum et praeparatum 
<lb/>habet naturam ut ex eo generetur totum cum admixtione eius quod ex matre 
<lb/>ministratur, quidquid sit illud. Et huic opinioni consentio, quae rationabilior 
<lb/>ceteris videtur. 
<lb/>AD OBIECTA 
<lb/>Ad primum ergo dicendum, quod hunc esse in Adam secundum corpulentam 
<lb/>substantiam, potest intelligi dupliciter. Aut ita quod corpus istius fuerit in 
<lb/>Adam, sicut quaedam corpulenta substantia; et hoc modo est impossibile, nec 
<lb/>sic Augustinus intelligit: aut ita quod corpulenta substantia huius fuerit in 
<lb/>Adam aliquo modo; et hoc verum est, quia materia propria ex qua corpus 
<lb/>humanum formatum est, fuit in Adam virtute sicut in principio effectivo originaliter. 
<lb/>Unde secundum hoc patet qualiter differat esse in Adam secundum corpulentam 
<lb/>substantiam tantum et secundum rationem seminalem. Ad hoc enim 
<lb/>quod corpus humanum constituatur, oportet duo advenire; scilicet materiam ex 
<lb/>qua formatur corpus, quae dicitur corpulenta substantia, et virtus formans, 
<lb/>quae dicitur ratio seminalis; et utraque originata est ab Adam; et ideo illi qui 
<lb/>ex coitu viri et mulieris generantur, dicuntur fuisse in Adam originaliter secundum 
<lb/>seminalem rationem, et secundum corpulentam substantiam. Christus 
<lb/>autem cuius corpus virtus Spiritus Sancti formavit de materia Virginis administrata, 
<lb/>dicitur in Adam fuisse secundum corpulentam substantiam tantum. 
<lb/>Ad secundum dicendum, quod si dictum Damasceni intelligatur universaliter de 
<lb/>omni generatione, non oportet quod generatum sit de substantia generantis 
<lb/>materialiter, sed formaliter tantum, non quidem secundum unam formam in 
<lb/>numero, sed secundum unam formam in specie. Si autem intelligatur specialiter 
<lb/>de generatione viventium, sic generatum est ex substantia generantis, quia ex 
<lb/>alicuius decisione, quod fuit conveniens in substantiam generantis transire: 
<lb/>sanguis enim aliquo modo dicitur esse de substantia generantis, et multo 
<lb/>amplius semen, quod est ad ulteriorem digestionem perductum. 
<lb/>Ad tertium dicendum, quod si per coitum emitteretur solum illud seminis quod 
<lb/>residuum est ab opere nutritivae et augmentativae, nunquam sequeretur debilitatio; 
<lb/>sed ex immoderato coitu aliquando emittitur etiam id quod necessarium 
<lb/>erat ad membrorum nutrimentum; adeo quod propter immoderantiam coitus, ut 
<lb/>in 15 De animalibus dicitur, loco seminis aliquis sanguinem 
<lb/>emittit; ideo oportet quod debilitas naturae sequatur. Nec mirum, cum etiam ex 
<lb/>superflua egestione, vel urina, debilitetur corpus sicut ex moderata alleviatur. 
<lb/>Ad quartum dicendum, quod assimilatio non est propter convenientiam in materia; 
<lb/>sed propter motum virtutis activae, quo movet in suam similitudinem: et 
<lb/>quia aliquando corrumpitur motus patris in semine, nascitur filius similis avo 
<lb/>et proavo, cuius motus manet, ut 18 De animalibus 
<lb/>Philosophus ostendit; et non propter hoc quod materia corporis nati ex avo et 
<lb/>proavo traducatur. 
<pb n="vol. 4, p. 498"/>
<lb/>Et per hoc patet responsio ad quintum, quod similiter procedebat ex hoc quod 
<lb/>cognationis causa esset magis ex parte materiae quam ex virtute activa; cuius 
<lb/>contrarium Philosophus ostendit in 5 MetaPhys. dicens: «Magis homo 
<lb/>est de genere patris sui quam matris, cum a patre formam recipiat et a matre 
<lb/>materiam». 
<lb/>Ad sextum dicendum, quod in corpore hominis et in corpore embryonis sunt 
<lb/>diversae humiditates magis et minus ad perfectam participationem speciei 
<lb/>accedentes, sicut sanguis, et humiditas in quam ulterius sanguis digestus convertitur, 
<lb/>et ulterius caro et os. 
<lb/>Sciendum est ergo, quod unumquodque resurget in quo magis fuit perfecte participans 
<lb/>naturam speciei: et si in utroque fuit perfecte naturam speciei participans, 
<lb/>resurget in eo in quo primo fuit. Secundum hoc ergo dicendum est, quod 
<lb/>quidquid fuit in illis carnibus quas pater pueri comedit quod iam ultima conversione 
<lb/>assimilatum erat membris, resurget in eo cuius carnes comestae sunt. 
<lb/>Sed quod fuit in illis carnibus de humiditatibus et humoribus a perfecta assimilatione 
<lb/>distantibus, resurget in puero qui ex illo semine generatur; et in utroque 
<lb/>illud quod deest, supplebitur ex virtute divina. Hoc tamen ad tractatum de 
<lb/>resurrectione magis pertinet. 
<lb/><hi rend="bold">EXPOSITIO TEXTUS</hi>
<lb/>«Hoc male senserunt quidam haeretici». Pelagius ad hoc inducebatur propter 
<lb/>hoc quod potestatem liberi arbitrii ampliabat nimis, ut nullum peccatum esse in 
<lb/>homine posset, nisi ex eius libero arbitrio proveniret; et quod nulla gratia indigebat 
<lb/>homo ad hoc ut a peccato immunis existeret. 
<lb/>«Originale peccatum dicitur fomes peccati». Hic ponuntur octo nomina originalis 
<lb/>peccati, quorum differentia sic accipi potest. Potest enim hoc peccatum 
<lb/>nominari vel per comparationem ad modum quo causatur in nobis, vel per 
<lb/>comparationem ad subiectum in quo est, vel per comparationem ad peccatum 
<lb/>actuale in quod inclinat, et quia per originem vitiatam in nos pervenit; ideo ex 
<lb/>modo quo causatur in nobis, nominatum, dicitur «originale peccatum». In peccato 
<lb/>autem actuali duo considerantur: scilicet defectus seu deformitas peccati, 
<lb/>et secundum hoc nominatur fomes peccati, quasi fomentum praebens ad 
<lb/>peccandum, sicut siccitate lignorum fovetur ignis; et iterum delectatio, quae 
<lb/>consistit in conversione ad bonum commutabile; et sic dicitur «concupiscentia» 
<lb/>quantum ad deordinationem actu existentem in partibus animae, subtracto retinaculo 
<lb/>iustitiae originalis; vel in ordine ad actum concupiscentiae, ad quem 
<lb/>peccatum originale inclinat; et sic dicitur «concupiscibilitas». Subiectum autem 
<lb/>in quo originale peccatum consistit est homo qui ex duabus naturis constat, 
<lb/>rationali, et sensitiva. Potest ergo originale peccatum nominari vel per comparationem 
<pb n="vol. 4, p. 500"/>
<lb/>ad rationalem vel per comparationem ad sensitivam. Si primo modo, 
<lb/>sic ex parte eius quod est formale in originali peccato, scilicet debitae iustitiae 
<lb/>carentia, dicitur «languor naturae»; ex parte vero eius quod est materiale, scilicet 
<lb/>inordinatio inferiorum virium, dicitur «tyrannus», inquantum per inordinationem 
<lb/>inferiorum virium iniuste, et quodammodo tyrannice, ratio in servitutem 
<lb/>peccati trahitur. Ex parte autem sensitivae, quae est potentia organis affixa, 
<lb/>dicitur «lex carnis» ex eo quod per traductionem carnis traducitur; et dicitur 
<lb/>«lex membrorum», inquantum in membris corruptis dominatur, et quodammodo 
<lb/>secundum conditionem eorum inclinat in actum, ut scilicet in delectabile membris 
<lb/>homo inclinetur quod est eis conveniens. 
<lb/>«In eo materialiter erant»: non ita quod illud quod fuit materia corporis Adae, 
<lb/>sit postmodum materia omnium hominum: sed quia materia omnium hominum 
<lb/>originaliter ab Adam traducta est sicut a principio effectivo primo in humana 
<lb/>natura: materia enim humani corporis est menstruum, vel etiam semen simul, 
<lb/>ut quibusdam placet. Quod autem semen et menstruum causetur in nobis, hoc 
<lb/>non est nisi per virtutem naturalem, quae in nos ex parentibus devenit; et ita 
<lb/>tota materia corporis humani originem habet ab Adam, non quasi ab eo decisa, 
<lb/>sed quasi a virtute quae ab ipso descendit praeparata. 
<lb/>«Quod etiam ratione ostendi potest». Ista ratio non valet, quia procedit a maiori 
<lb/>ad minus affirmando: magis enim videtur quod in resurrectione, quae tota 
<lb/>miraculosa erit, aliquid divina virtute fiat vel per multiplicationem, vel etiam 
<lb/>alio quocumque modo, quam in naturali augmento quod actione naturae 
<lb/>completur. 
<lb/>«Non inficiamur tamen quin cibi et humores in carnem et sanguinem transeant». 
<lb/>Istud videtur inconveniens, quod Magister hic ponit: quia vel caro ista 
<lb/>ex cibis generata, distincta erat ab illa quae a parentibus descendit, et sic non 
<lb/>tota quantitas humani corporis salvaretur in carne quae ex parentibus descendit: 
<lb/>vel commixta illi; et sic oportebat quod ex eis unum quid generaretur quod 
<lb/>neutrum illorum esset, sed medium inter ea: et sic totum aequaliter ad veritatem 
<lb/>naturae pertineret, nisi forte poneretur esse mixtio secundum minima salvata, 
<lb/>ut quidam posuerunt, quod etiam in primum modum rediret. 
<pb n="vol. 4, p. 510"/>
<lb/><hi rend="bold">IN SECUNDUM SENTENTIARUM, DISTINCTIO 31</hi>
<lb/><hi rend="bold">DIVISIO TEXTUS</hi>
<lb/>Ostenso quod peccatum originale est, et quid sit, hic prosequitur quasdam conditiones 
<lb/>ipsius; et dividitur in partes tres: in prima determinat de peccato originali 
<lb/>quantum ad eius principium, ostendens quomodo traducatur; in secunda 
<lb/>determinat de eo quantum ad eius terminum, ostendens quomodo per baptismum 
<lb/>remittatur, 32 dist.: «Quoniam supra dictum est, originale peccatum esse 
<lb/>vitium concupiscentiae... superest investigare quomodo in baptismo dimittatur»; 
<lb/>in tertia determinat de eo quantum ad eius numerum, inquirens, an sit 
<lb/>unum, vel plura, dist. 33, ibi: «Praedictis adiiciendum videtur an peccata praecedentium 
<lb/>patrum ad parvulus transeant». 
<lb/>Prima dividitur in duas: in prima ostendit modum quo peccatum originale traducitur; 
<lb/>in secunda movet contra hoc quamdam dubitationem, ibi: «Sed ad hoc 
<lb/>opponitur hoc modo». Prima dividitur in duas: in prima determinat modum quo 
<lb/>peccatum originale in nos pervenit; in secunda ex ipso modo concludit rationem 
<lb/>nominis, ibi: «Iam ostensum est quid sit originale peccatum». Prima dividitur 
<lb/>in tres: in prima movet quaestionem, utrum scilicet peccatum originale 
<lb/>per traductionem carnis in nos deveniat; in secunda excludit sententiam illorum 
<lb/>qui per traductionem animae peccatum originale in nos devenire dicebant, 
<lb/>ibi: «Putavere quidam, secundum animam trahi peccatum originale»; in tertia 
<lb/>ostendit qualiter secundum traductionem carnis originale peccatum traducatur, 
<lb/>ibi: «Est enim peccatum originale, ut supra diximus, concupiscentia, non quidem 
<lb/>actus, sed vitium». Et dividitur in partes tres: in prima ostendit quod propter 
<lb/>foeditatem quae est in carne, cum traductione carnis simul culpa vel poena 
<lb/>traducitur; in secunda inquirit de illa foeditate quid sit, utrum scilicet culpa, 
<lb/>vel poena, ibi: «Hic quaeri solet, utrum causa peccati originalis... culpa sit, vel 
<lb/>poena, sive aliquid aliud»; in tertia ostendit quomodo illi qui ab hac foeditate 
<lb/>purgati sunt, peccatum originale transmittere possunt, ibi: «Ne autem miremur, 
<lb/>et intellectu turbemur... diversarum similitudinum inductione id posse fieri insinuat 
<lb/>Augustinus». 
<pb n="vol. 4, p. 512"/>
<lb/>Hic quaeruntur duo. Primo de traductione originalis peccati. Secundo de 
<lb/>subiecto eius. 
<lb/>Circa primum quaeruntur duo: 1. Utrum per traductionem carnis originale 
<lb/>peccatum traducatur; 2. Utrum in omnes homines necessarium sit originale 
<lb/>peccatum transire. 
<lb/>ARTICULUS 1 
<lb/><hi rend="bold">Utrum originale peccatum</hi>
<lb/><hi rend="bold">possit transire in posteros per originem carnis</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod per originem carnis peccatum originale a primo parente in 
<lb/>posteros transire non possit. Actio enim personae non extendit se ad naturam: 
<lb/>quia persona inferior et minus est potens quam natura in qua subsistit. Sed 
<lb/>origo carnis debetur ipsi naturae, cum generatio sit ordinata ad conservationem 
<lb/>speciei, et non individui. Ergo peccatum primi parentis per originem carnis 
<lb/>in posteros transire non potuit: quia hoc esse non potuit nisi per actionem 
<lb/>personae natura inficeretur. 
<lb/>2. Praeterea, contrariorum oportet esse idem subiectum. Sed infectio culpae 
<lb/>perfectioni virtutis opponitur. Cum ergo semen subiectum virtutis esse non possit, 
<lb/>nec infectioni culpae subiici poterit. Caro autem non traducitur nisi 
<lb/>mediante semine. Ergo per modum istum mediante semine non poterit per traductionem 
<lb/>carnis originale peccatum traduci. 
<lb/>3. Si dicatur, quod per libidinem coitus semen inficitur, et illa infectio est causa 
<lb/>culpae originalis; contra. Libido, secundum Augustinum, dicitur improba 
<lb/>voluntas. Sed improba voluntas peccatum est. Ergo si ratione libidinis culpa 
<lb/>originalis causatur in nato, tunc natus traheret peccatum originale a proximo 
<lb/>parente, et non a primis parentibus; et hoc est contra id quod infra Magister 
<lb/>determinat. 
<lb/>4. Praeterea, illa infectio seminis defectus quidam est. Omnis autem defectus in 
<lb/>nobis videtur vel culpa vel poena esse. Aut igitur est culpa, aut poena. Culpa 
<lb/>non potest esse, quia semen subiectum culpae esse non potest: nec etiam poena, 
<lb/>quia poena culpam praecederet, et culpa ex poena causaretur, quod est inconveniens. 
<lb/>Ergo nullo modo potest ex infectione seminis peccatum originale in 
<lb/>generato causari. 
<pb n="vol. 4, p. 514"/>
<lb/>5. Praeterea, etiam post baptismum, quamvis originalis culpa deleatur, remanet 
<lb/>tamen concupiscentia in corpore per modum poenae. Si ergo infectio concupiscentiae 
<lb/>in semine animam inficere posset culpa originali, etiam postquam homo 
<lb/>a peccato originali mundatus esset, per concupiscentiam in corpore remanentem 
<lb/>anima similiter inficeretur; et ita peccatum originale de necessitate rediret; 
<lb/>quod est inconveniens: quia oporteret etiam de necessitate et poenam eius redire, 
<lb/>quae est carentia visionis divinae. Ergo non est possibile quod infectio seminis 
<lb/>infectionem culpae in anima causet. 
<lb/>SED CONTRA est quod Apostolus dicit ad Rom. 5, 12: «Per unum hominem peccatum 
<lb/>in mundum intravit». Sed non potuit ex uno homine humanum genus infici, 
<lb/>nisi eo modo quo totum genus humanum ex uno homine processit. Hoc 
<lb/>autem fuit per originem carnis. Ergo hoc modo peccatum originale a primis 
<lb/>parentibus in nos transit. 
<lb/>Praeterea, sicut se habet personale peccatum ad actum personae; ita se habet 
<lb/>peccatum naturae ad actum naturae. Sed peccatum personale, idest actuale, ex 
<lb/>actu personae causatur. Ergo et peccatum naturae, scilicet originale, ex actu 
<lb/>naturae in nobis efficitur. Sed actus naturae est actus generationis, per quem 
<lb/>ipsa natura speciei salvatur. Ergo per actum generationis peccatum originale 
<lb/>in nos transit. 
<lb/><hi rend="bold">Solutio</hi>
<lb/>Respondeo dicendum, quod in progressu originalis talis ordo servatur quod 
<lb/>persona naturam infecit per actum peccati; et naturae infectio in personam 
<lb/>secundario transivit, quae a persona peccante propagatur: quod qualiter sit, 
<lb/>videndum est. Sicut enim prius dictum est, hoc Deus humanae naturae in sui 
<lb/>principio supra conditionem suorum principiorum contulerat, ut esset in ratione 
<lb/>rectitudo quaedam originalis iustitiae quam sine aliqua resistentia inferioribus 
<lb/>viribus imprimere posset; et quia hoc gratis collatum fuerat, ideo iuste per 
<lb/>ingratitudinem inobedientiae subtractum est; unde factum est ut primo homine 
<lb/>peccante, natura humana quae in ipso erat, sibi ipsi relinqueretur, ut consisteret 
<lb/>secundum conditionem suorum principiorum; et per modum istum ex actu 
<lb/>personae peccantis in ipsam naturam defectus transivit. Et quia natura deficiens 
<lb/>ab eo quod gratis impensum erat non potest causare hoc quod supra 
<lb/>naturam collatum erat, cum nihil agat ultra suam speciem; ideo sequitur quod 
<lb/>ille qui generatur ab habente naturam hoc modo deficientem, naturam in simili 
<lb/>defectu suscipiat: quia actus personae secundum conditionem suae naturae 
<lb/>procedit, et ultra non se extendit. Inde est quod defectus in ipsam personam 
<lb/>generatam redundat. 
<pb n="vol. 4, p. 516"/>
<lb/>Sed ratio culpae inde venit, quia illud quod collatum fuit gratis Adae, scilicet 
<lb/>originalis iustitia, non fuit sibi collatum personaliter, sed inquantum talem 
<lb/>naturam habebat, ut omnes scilicet in quibus talis ab eo accepta natura inveniretur, 
<lb/>tali dono potirentur; et ideo cum propagatione carnis etiam illa originalis 
<lb/>iustitia propagata fuisset. In potestate ergo naturae erat ut talis iustitia semper 
<lb/>in ea conservaretur: sed per voluntatem personae existentis in natura factum 
<lb/>est ut hoc perderetur; et ideo hic defectus comparatus ad naturam, rationem 
<lb/>culpae habet in omnibus in quibus invenitur communis natura accepta a persona 
<lb/>peccante: et quia per originem carnis defectus iste naturali generatione traducitur 
<lb/>simul cum natura; ideo etiam et culpa originalis per originem carnis traduci 
<lb/>dicitur: et quia per voluntatem personae ratio culpae ad naturam transit, 
<lb/>ideo dicitur persona naturam infecisse. Quia vero in personis aliis est originale 
<lb/>peccatum a prima persona generantis, non est ratio culpae ex ipsis, cum non 
<lb/>propria voluntate peccatum tale incurrant; sed inquantum talem naturam cum 
<lb/>ratione culpae recipiunt. Inde est quod secundo natura personam inficere dicitur: 
<lb/>inde etiam est quod ista infectio ex inordinata voluntate primi parentis, in 
<lb/>ipso quidem primo parente fuit dupliciter: scilicet per modum peccati actualis, 
<lb/>inquantum eam per propriam voluntatem contraxit; et etiam ulterius per 
<lb/>modum peccati naturalis, inquantum natura in eo infecta est; in sequentibus 
<lb/>autem non est nisi peccatum naturale. 
<lb/>AD OBIECTA 
<lb/>Ad primum ergo dicendum, quod quamvis natura absolute considerata immobilis 
<lb/>sit, tamen secundum esse suum considerata, oportet quod ad variationem 
<lb/>personae varietur per accidens: constat enim quod deficiente hoc homine, deficit 
<lb/>humana natura quae in ipso est; et ita etiam peccatum personale Adae in 
<lb/>naturam humanam transivit, secundum quod in ipso esse habebat; ipso enim 
<lb/>peccante privatus est his quae sibi ratione naturae suae gratis concessa erant: 
<lb/>et eo privato, etiam natura privata fuit ut in ipso erat, et per consequens in aliis 
<lb/>qui ab ipso naturam accepturi erant. 
<lb/>Ad secundum dicendum, quod semen non est actu subiectum culpae, sed virtute 
<lb/>tantum; hoc modo enim se habet semen ad peccatum originale sicut ad naturam 
<lb/>humanam; unde sicut in semine non est natura humana nisi in virtute; ita 
<lb/>etiam nec originalis culpa: quia per virtutem quae est in semine, generatio ad 
<lb/>naturam humanam terminatur infectam originali peccato. 
<lb/>Ad tertium dicendum, quod libido tribus modis dicitur. Uno modo secundum 
<lb/>quod consistit in actu voluntatis, illicite et inordinate aliquid desiderantis; et 
<lb/>hoc modo libido est actuale peccatum. Alio modo dicitur libido quae consistit 
<lb/>magis in delectatione sensualitatis, et praecipue in actu generativae, ubi superexcedit 
<lb/>delectatio; et sic est quiddam ex peccato derelictum, non quia sine peccato 
<lb/>non esset delectatio, sed quia inordinata non esset, quod nomen libidinis 
<lb/>importat. Tertio modo potest sumi libido quasi habitualiter pro illa inordinatione 
<lb/>virium nimia, ex qua est in nobis pronitas ad inordinate concupiscendum. 
<pb n="vol. 4, p. 518"/>
<lb/>A prima igitur libidine mens cuiuslibet iusti generantis liberatur, cum contingat 
<lb/>actum matrimonialem sine omni culpa et mortali et veniali exerceri; unde constat 
<lb/>quod non intelligitur illa libido transmittere originale peccatum in prolem; 
<lb/>nec iterum illa quae est inordinata delectatio sensualitatis: etsi enim per miraculum 
<lb/>a tali inordinatione delectationis coitus aliquorum purgaretur, nihilominus 
<lb/>eorum nati peccatum originale contraherent. Unde patet quod libido tertio 
<lb/>modo dicta, intelligitur esse peccati originalis causa: omne enim generans 
<lb/>generat sibi simile in natura; unde cum haec sit conditio naturae humanae 
<lb/>iustitia originali destitutae, ut talis inordinatio virium animae in ea existat, 
<lb/>constat quod etiam talis conditio in prole remanebit. Et si fervor coitus inveniatur 
<lb/>dici causa originalis peccati, hoc non propter se dicitur, sed inquantum est 
<lb/>signum eius quod est sui causa; quia ex inordinatione virium inordinata delectatio 
<lb/>in coitu procedit, quasi signum, et effectus causam suam indicans. 
<lb/>Ad quartum dicendum, quod illa infectio quae est in semine, sicut non habet 
<lb/>rationem culpae, proprie loquendo, ante infusionem animae, ita nec poenae: 
<lb/>oportet enim esse idem subiectum culpae et poenae; et ideo sicut in rebus irrationalibus 
<lb/>non proprie est poena, quae de se ordinem ad culpam habet, ita 
<lb/>etiam nec in semine poena potest esse; sed est defectus quidam, inquantum 
<lb/>similitudo naturae generantis in semine virtualiter manet, per modum etiam 
<lb/>quo lepra in semine leprosi non est aegritudo. Si tamen poena esset, posset esse 
<lb/>causa culpae, non inquantum huiusmodi, sed secundum quod ex culpa causatur: 
<lb/>virtus enim causae manet in effectu; unde quia per peccatum primi hominis 
<lb/>ista infectio consecuta est in tota natura humana, ideo ubi invenitur subiectum 
<lb/>susceptivum culpae, habet rationem culpae in actu, sicut in puero iam nato; ubi 
<lb/>vero hoc non invenitur, manet in tali infectione virtus culpae, ut sic causa culpae 
<lb/>esse possit. 
<lb/>Ad quintum dicendum, quod cum peccatum originale, per se loquendo, sit naturae 
<lb/>vitium, non potest causari per id quod est personae per se, sed solum per id 
<lb/>quod naturae debetur. Conservatio autem coniunctionis corporis ad animam, 
<lb/>pertinet specialiter ad esse huiusmodi personae in natura humana subsistentis; 
<lb/>et ideo talis coniunctio infectionem originalis peccati non facit in anima, nisi 
<lb/>adiungatur aliquid quod per se ad naturam pertineat; et hoc est actus generationis, 
<lb/>qui per se naturae conservandae debetur: et ideo ex concupiscentia quae 
<lb/>remanet post baptismum non inficitur iterato anima illius qui baptizatus est, sed 
<lb/>per generationem in filium suum traducitur, ut in originali nascatur. 
<pb n="vol. 4, p. 520"/>
<lb/>ARTICULUS 2 
<lb/><hi rend="bold">Utrum sit necesse omnes homines nasci in peccato originali</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod non sit necesse omnes homines in peccato originali nasci. 
<lb/>Baptismus enim reddit regeneratis per ipsum, hoc quod per Adam perditum 
<lb/>fuit; quia donum Christi excedit delictum Adae, ut dicitur Rom. 5. Sed si Adam 
<lb/>non peccasset, homines in peccato originali filios non generassent. Ergo et 
<lb/>homines baptizati in filios peccatum originale non transmittunt. 
<lb/>2. Praeterea, mors est poena originali peccato debita. Ergo ubi non erit mors, 
<lb/>ibi non erit originale. Sed Hieronymus ponit quosdam in fine mundi non 
<lb/>morituros. Ergo videtur quod illi in originali non nascantur. 
<lb/>3. Praeterea, sicut Deus ex costa viri mulierem formavit, ita etiam potens est 
<lb/>nunc ex digito hominis, vel alio membro, corpus humanum formare. Constat 
<lb/>autem quod ille qui sic formatus esset, non descenderet ex Adam secundum 
<lb/>rationem seminalem. Cum igitur haec fuerit causa, ut Augustinus, 
<lb/>dicit, quare Christus originale non contraxit, quia non 
<lb/>fuit in Adam peccante secundum seminalem rationem, videtur quod iste originale 
<lb/>non habebit; et ita non est necessarium in omnes originale transire. 
<lb/>4. Praeterea, si muliere peccante, quae ante virum peccavit, vir liberi arbitrii 
<lb/>remansisset, poterat etiam non peccare. Sed si Adam non peccasset, etiam 
<lb/>muliere peccante, non fuissent ex eis homines in originali geniti. Ergo cum hoc 
<lb/>fuerit possibile, non est necessarium ut peccatum parentis primae, scilicet 
<lb/>Evae, in omnes posteros eius transeat. 
<lb/>5. Praeterea, ut Augustinus dicit in littera, concupiscentia libidinis quae est in 
<lb/>actu coitus, originale peccatum causat. Sed qualitercumque sumatur concupiscentia, 
<lb/>potens est Deus ab ea hominem liberare per miraculum. Ergo contingit 
<lb/>aliquem sine peccato originali nasci. 
<lb/>SED CONTRA est quod Apostolus Rom. 5, 12, dicit: «Peccatum in omnes homines 
<lb/>transit». 
<lb/>Praeterea, ille qui non est peccato obnoxius, redemptione non indiget. Si ergo 
<lb/>esset aliquis qui non in peccato originali nasceretur, praeter Christum, inveniretur 
<lb/>aliquis qui redemptione facta per Christum non indigeret; et sic Christus 
<lb/>non esset caput omnium hominum, quod non est conveniens secundum fidem. 
<lb/>Ergo nec ponere quod aliquis sine peccato originali nasci possit. 
<pb n="vol. 4, p. 522"/>
<lb/><hi rend="bold">Solutio</hi>
<lb/>Respondeo dicendum, quod necessarium est omnes qui ex Adam generantur per 
<lb/>viam coitus, peccatum originale trahere. Cuius ratio ex dictis accipi potest. Ad 
<lb/>esse enim originalis duo concurrunt, scilicet defectus quidam, principia naturae 
<lb/>humanae consequens; et iterum quod fuerit in potestate naturae ut isto 
<lb/>defectu careret vel non, sine quo ratio culpae in hoc defectu non esset. 
<lb/>Utrumque autem necessarium est inveniri in illis qui ex Adam per modum dictum 
<lb/>generantur. Si enim defectus ille non traduceretur, non posset contingere 
<lb/>nisi per hoc quod natura generantis perfecte reintegrata esset; non enim potest 
<lb/>contingere ut virtute naturae deficientis aliquid in natura non deficiens generetur. 
<lb/>Natura vero humana in statu huius viae non reintegratur quantum ad id 
<lb/>quod naturae est, etsi per gratiam reintegratur quantum ad hoc quod ad personam 
<lb/>pertinet; sed in futuro perfecte reintegrabitur in beatis. Unde oportet quod 
<lb/>secundum totum decursum huius vitae, defectus iste ex parentibus in filios 
<lb/>propagetur. 
<lb/>Similiter etiam et ratio voluntarii, quae culpam causabat in natura, in omnes 
<lb/>homines qui ab Adam naturam accipiunt, transit. Erat enim, ut supra dictum 
<lb/>est, tali conditione sibi iustitia originalis concessa, ut omnes qui ab eo naturam 
<lb/>humanam acciperent, simul cum natura et iustitiam consequerentur; unde quod 
<lb/>illi qui ab ipso nati sunt, tali iustitia careant, ex voluntate ipsius Adae consecutum 
<lb/>est; unde ratio voluntarii in omnes qui ab eo naturam humanam accipiunt, 
<lb/>simul cum defectu transit; et quia genitum naturam recipit a generante, et 
<lb/>patiens ab agente; ideo omnes qui secundum seminalem rationem, quae est virtus 
<lb/>activa, ab Adam descendunt, oportet quod in culpa originali nascantur. 
<lb/>AD OBIECTA 
<lb/>Ad primum ergo dicendum, quod redemptio Christi totum nobis reddit quod in 
<lb/>Adam perdidimus; non tamen simul, sed unumquodque tempore suo: non enim 
<lb/>per Christum in primum statum innocentiae perducimur, ut simus immortales in 
<lb/>hac vita, sicut et Adam fuit; sed hoc per Christum in patria consequi speramus: 
<lb/>et ideo per baptismum et alia sacramenta quae ex passione Christi virtutem 
<lb/>sortiuntur, expurgatur homo quantum ad id quod personae est, et etiam quantum 
<lb/>ad naturam in his quae personae sunt comparata, ut ipse homo in actibus 
<lb/>personalibus peccato non serviat; sed non quantum ad naturam in his quae per 
<lb/>se naturae debentur; et ideo oportet ut per actum etiam naturae infectio originalis 
<lb/>in prolem transeat, quamvis etiam pater sit a culpa originali immunis, 
<lb/>secundum quod ad personam suam spectat. Sicut enim peccatum originale quilibet 
<lb/>trahit particulari generatione sua, et non per generationem patris sui; ita 
<lb/>etiam oportet quod et mundationem suam consequatur per specialem regenerationem 
<lb/>suam; et non per hoc quod pater suus regeneratus est. 
<pb n="vol. 4, p. 524"/>
<lb/>Ad secundum dicendum, quod hoc non conceditur ab omnibus, quod aliqui in 
<lb/>fine mundi inveniantur qui non moriantur; immo Augustinus et Ambrosius contrarium 
<lb/>dicunt, et dictum Hieronymi Magister exponit in 43 dist. 4 libri hoc 
<lb/>modo, quod dicantur illi qui invenientur vivi, non mori, ex eo quod statim 
<lb/>resurgent, et mors eorum brevissimo tempore erit. Si tamen detur quod non 
<lb/>morientur, non sequitur quod sine culpa originali nascantur. Hoc enim ex speciali 
<lb/>dispensatione Dei agetur ut hanc poenam remittat ex sua liberalitate; quia 
<lb/>voluntas et potestas eius non est subdita ordini culpae ad poenam, sicut nec 
<lb/>ordini naturalis causae ad effectum: potest enim facere, et facit quandoque 
<lb/>Deus ut ignis non comburat, ut in tribus pueris patet, Daniel. 3; unde non est 
<lb/>inconveniens, si faciat ut nati in originali non moriantur: et praecipue cum 
<lb/>mori in actu non sit directe poena originali respondens, sed necessitas moriendi. 
<lb/>Illi autem homines necessitatem moriendi in natura sua habebunt; sed hac 
<lb/>positione facta, ab hac necessitate naturae per specialem gratiam liberabuntur, 
<lb/>sicut necesse est secundum causas inferiores ignem comburere, a qua tamen 
<lb/>necessitate pueri in camino per gratiam liberati sunt. 
<lb/>Ad tertium dicendum, quod si aliquis divina virtute ex digito formaretur, originale 
<lb/>non haberet; haberet nihilominus omnes defectus quos habent qui in originali 
<lb/>nascuntur, tamen sine ratione culpae: quod sic patet. Poterat Deus a principio 
<lb/>quando hominem condidit, etiam alium hominem ex limo terrae formare, 
<lb/>quem in conditione naturae suae relinqueret, ut scilicet mortalis et passibilis 
<lb/>esset, et pugnam concupiscentiae ad rationem sentiens; in quo nihil humanae 
<lb/>naturae derogaretur, quia hoc ex principiis naturae consequitur. Non tamen iste 
<lb/>defectus in eo rationem culpae et poenae habuisset; quia non per voluntatem 
<lb/>iste defectus causatus esset. Similiter dico, quod in isto qui ex digito generatur, 
<lb/>tales defectus essent, si principiis suae naturae relinqueretur, nisi Dominus gratis 
<lb/>hoc sibi vellet conferre quod primo homini contulit, nec isti defectus ex 
<lb/>voluntate primi hominis procederent quia defectus non causantur ex voluntate 
<lb/>primi parentis nisi in eis qui ab eo naturam accipiunt. Non autem aliquis accipit 
<lb/>naturam a materia, sed ab agente; unde cum iste sit ab Adam solum materialiter, 
<lb/>non autem sicut a principio activo ab eo descendat, constat quod naturam 
<lb/>humanam ab eo non accipit, nec culpam originalem per eum incurrit, nec 
<lb/>praedictos defectus: et ideo rationem culpae vel poenae non habebunt, cum non 
<lb/>comparentur ad voluntatem sicut ad causam. 
<lb/>Ad quartum dicendum, quod si mulier peccasset, viro non peccante, forte illa in 
<lb/>peccato suo mortua fuisset, et Deus viro aliam uxorem providisset. Si tamen ex 
<lb/>ea filios genuisset, dicitur, quod illi filii passibilitatem et defectus corporales 
<lb/>contraxissent; non autem originalem culpam, et defectus qui sunt ex parte animae. 
<lb/>Cuius ratio in evidenti est; quia secundum Philosophum in 4 De animal., 
<lb/>cap. 2, corpus non est nisi ex femina; anima autem est ex mari, non ita quod 
<lb/>anima rationalis traducatur, sed quia in semine est virtus formativa, per quam 
<pb n="vol. 4, p. 526"/>
<lb/>in aliis animalibus inducitur anima sensibilis, in homine vero organizatur corpus, 
<lb/>et praeparatur ad receptionem animae rationalis. Si autem e converso 
<lb/>Adam peccasset, muliere non peccante, filii ex utroque concepti utrumque 
<lb/>haberent, et defectus animae et corporis; quia ex defectu animae etiam defectus 
<lb/>corporis causantur: deficiente enim priore, necesse est et posterius deficere; 
<lb/>sed non convertitur. 
<lb/>Ad quintum dicendum, quod hoc non posset esse ut concupiscentia habitualis, 
<lb/>quae in deordinatione virium animae consistit, tolleretur ex toto, nisi natura 
<lb/>penitus reintegraretur: et hoc quidem nulli dubium est quin Deus facere posset: 
<lb/>et si hoc fieret, proculdubio geniti sine originali nascerentur. 
<pb n="vol. 4, p. 528"/>
<lb/><hi rend="bold">QUAESTIO 2</hi>
<lb/>Deinde quaeritur de subiecto originalis peccati; et circa hoc quaeruntur duo: 
<lb/>1. Utrum originale sit in essentia animae sicut in subiecto, vel in aliqua potentia 
<lb/>eius; 2. Utrum generativa prae aliis viribus infecta sit. 
<lb/>ARTICULUS 1 
<lb/><hi rend="bold">Utrum peccatum originale sit subiective in aliqua potentia</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod originale sit in aliqua potentia sicut in subiecto. Illud enim 
<lb/>quod est a corpore absolutum, et immateriale, non unitur corpori nisi mediante 
<lb/>aliquo materiali. Sed anima rationalis absoluta est a materia, et immaterialis, 
<lb/>ut in 3 De anima Philosophus probat. Ergo oportet quod uniatur 
<lb/>corpori mediantibus potentiis sensitivae et nutritivae partis, quae sunt materiales, 
<lb/>et organis affixae. Sed peccatum originale transit in animam ex hoc quod 
<lb/>corpori coniuncta est. Ergo per prius invenitur in potentiis sensitivae et nutritivae 
<lb/>partis. 
<lb/>2. Praeterea, originale per originem traducitur. Origo autem humanae naturae 
<lb/>est per actum generativae potentiae. Ergo in ea primo et principaliter est originale 
<lb/>sicut in subiecto, et non in essentia animae. 
<lb/>3. Praeterea, concupiscentia, sive habitualiter sive actualiter sumatur, ad vires 
<lb/>sensitivas pertinet. Sed in praecedenti distinctione Magister dixit, originale 
<lb/>esse concupiscentiam. Ergo est in potentiis illis sicut in subiecto, et non in 
<lb/>essentia animae. 
<lb/>4. Praeterea, sicut Augustinus dicit, omne peccatum in 
<lb/>voluntate est. Sed originale peccatum est. Ergo in voluntate est. Voluntas autem 
<lb/>potentia est animae. Ergo est in potentia sicut in subiecto. 
<lb/>5. Praeterea, poena respondet culpae. Sed poena originalis, scilicet carentia 
<lb/>divinae visionis, est in ratione. Ergo et peccatum originale. Ratio autem potentia 
<lb/>quaedam est. Ergo originale etc. 
<lb/>SED CONTRA, per originale omnes potentiae animae inficiuntur. Sed potentiae 
<lb/>non uniuntur nisi in essentia. Ergo originale per prius essentiam respicit. 
<lb/>Praeterea, originale est culpa et infectio naturae. Sed ad naturam per prius 
<lb/>comparatur essentia quam potentia; quia essentia est pars essentialis naturae. 
<lb/>Ergo in ea originale principaliter est. 
<pb n="vol. 4, p. 530"/>
<lb/><hi rend="bold">Solutio</hi>
<lb/>Respondeo dicendum, quod peccatum originale est in essentia animae sicut in 
<lb/>subiecto: quod sic patet. Philosophus in 8 MetaPhys., ostendit, quod 
<lb/>unio formae et materiae non est per aliquod vinculum medium; immo per se 
<lb/>unum alteri unitur: alias non esset unio essentialis, sed accidentalis. Anima 
<lb/>autem forma corporis est; unde oportet ut ipsa anima uniatur per essentiam 
<lb/>suam immediate corpori, ut ex ea et corpore efficiatur unum, sicut etiam ex 
<lb/>cera et sigillo, ut in 2 De anima dicitur. Et quia originale causatur in 
<lb/>anima ex coniunctione eius ad tale corpus, prout forma est (sic enim ex utrisque 
<lb/>coniunctis talis natura resultat), oportet quod in essentia animae sit primo 
<lb/>et principaliter sicut in subiecto originale; in potentiis autem per consequens, 
<lb/>sicut et supra de gratia dictum est. 
<lb/>AD OBIECTA 
<lb/>Ad primum ergo dicendum, quod anima rationalis potest comparari ad corpus ut 
<lb/>motor, secundum quod est principium aliquorum operum, et ut forma. Si primo 
<lb/>modo, cum actus quarumdam potentiarum inveniantur sine instrumentis corporalibus 
<lb/>exerceri, aliarum vero cum corporeis instrumentis; oportet illas potentias 
<lb/>quae in sua actione organo corporali non indigent, scilicet intellectivas, mediantibus 
<lb/>sensitivis corpus movere, sicut plane in 3 De anima ostenditur, 
<lb/>quod ab appetitu intellectus non sequitur motus, nisi mediante appetitu sensus: et 
<lb/>sic verum est quod anima rationalis unitur corpori mediantibus viribus sensitivae 
<lb/>partis. Si vero consideretur inquantum est forma, sic immediate corpori unitur; 
<lb/>quia esse quod est actus formae coniuncti, est ex anima et corpore; originale 
<lb/>autem non transit in animam secundum quod coniungitur corpori ut motor, sed 
<lb/>secundum quod coniungitur sibi ut forma: quia sic humanam naturam constituit. 
<lb/>Ad secundum dicendum, quod hoc modo per actum generativae virtutis originale 
<lb/>traducitur, sicut et natura humana; unde sicut non oportet quod principalitas 
<lb/>humanae naturae in potentia generativa consistat, ita nec quod ipsa sit primum 
<lb/>subiectum originalis, sed magis essentia animae, quae naturam humanam integrat 
<lb/>et constituit. 
<lb/>Ad tertium dicendum, quod, ut supra dictum est, concupiscentia non est totum 
<lb/>esse culpae originalis, sed solum id quod materiale in originali est; quod vero in 
<lb/>eo formale est, ex parte voluntatis attenditur; et ideo in viribus superioribus et 
<lb/>inferioribus simul originale salvatur: et hoc non posset esse, nisi per hoc quod 
<lb/>defectus et infectio primo in essentia animae invenitur, quae utrarumque potentiarum 
<lb/>principium est, ut sic ex ea in omnes potentias corruptio originalis transeat. 
<lb/>Ad quartum dicendum, quod peccatum omne in voluntate est sicut in causa; 
<lb/>non tamen semper est in ea sicut in subiecto, cum etiam concupiscibilis et irascibilis 
<lb/>subiectum peccati esse possit; et hoc modo etiam originale in voluntate 
<lb/>est sicut in causa, quia ex voluntate primi parentis in omnes transivit. 
<pb n="vol. 4, p. 532"/>
<lb/>Ad quintum dicendum, quod per visionem Dei non solum ipsa ratio glorificatur, 
<lb/>sed etiam totus homo; unde carentia divinae visionis non est poena tantum 
<lb/>rationis, sed totius hominis. Neque oportet quod sicut divina visio est primo in 
<lb/>potentia rationis, ita et originale in potentia primo existat: quia originale consequitur 
<lb/>naturam: sed beatitudo animae in operatione quadam consistit: operatio 
<lb/>autem potentiae debetur, sed natura essentiam respicit: et praeterea ad 
<lb/>visionem beatam anima pervenire non potest sine lumine gratiae, cuius subiectum 
<lb/>est essentia, ut supra, 26 dist., dictum est. 
<lb/>ARTICULUS 2 
<lb/><hi rend="bold">Utrum potentia generativa sit magis infecta aliis potentiis</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod generativa non sit prae aliis viribus infecta. Illud enim quod 
<lb/>non est aliqualiter obediens rationi, non potest virtute perfici, vel culpa inquinari. 
<lb/>Sed potentia generativa est huiusmodi. Ergo in ea infectio peccati esse 
<lb/>non potest. 
<lb/>2. Praeterea, potentiae infectae non contingit esse actum sine peccato. Sed 
<lb/>actum generativae virtutis sine peccato esse contingit, ut patet in actu matrimoniali. 
<lb/>Ergo generativa infectione peccati infecta non est. 
<lb/>3. Praeterea, infectio originalis peccati est per fomitem. Fomes autem est in 
<lb/>sensualitate. Ergo et infectio in ea principaliter est, et non in generativa. 
<lb/>4. Praeterea, infectio peccati est in eo quod est subiectum peccati. Sed subiectum 
<lb/>originalis est essentia animae, et non potentia, ut dictum est. Ergo in ea est 
<lb/>infectio, et non in generativa. 
<lb/>5. Praeterea, nutritiva, augmentativa et generativa ad eamdem partem animae 
<lb/>pertinent, idest vegetabilem. Sed nutritiva non ponitur infecta originali peccato; 
<lb/>nec iterum in augmentativa aliquod peccatum ponitur. Ergo nec generativa 
<lb/>debet dici prae aliis viribus specialiter infecta. 
<lb/>SED CONTRA, infectio originalis consistit in resistentia carnis ad animam. Haec 
<lb/>autem resistentia praecipue in actu generativae sentitur. Ergo ipsa maxime 
<lb/>infecta est. 
<lb/>Praeterea, illud quod est causa alicuius, maxime participat illud. Sed generativa 
<lb/>est causa infectionis originalis, quia per actum eius traducitur. Ergo ipsa 
<lb/>maxime infecta est. 
<pb n="vol. 4, p. 534"/>
<lb/><hi rend="bold">Solutio</hi>
<lb/>Respondeo dicendum, quod infectio originalis peccati tribus attribuitur: quia 
<lb/>inter partes animae, attribuitur generativae; et inter sensus, tactui; et inter 
<lb/>vires appetitivas attribuitur concupiscibili. Cuius est ratio, quia originale peccatum 
<lb/>est naturae, ut dictum est; unde infectio eius ad illas potentias principaliter 
<lb/>pertinet quae aliquem ordinem habent ad actum quo natura traducitur. 
<lb/>Actus autem ille duo habet, scilicet substantiam actus, et delectationem. 
<lb/>Delectatio autem ad sensum tactus pertinet. Substantia vero actus virtuti generativae 
<lb/>attribuitur sicut exequenti, sed virtuti concupiscibili sicut imperanti, 
<lb/>quia eius est tendere in id quod est conveniens et delectabile secundum sensum: 
<lb/>et ideo diversis rationibus his tribus viribus talis infectio praecipue ascribitur. 
<lb/>AD OBIECTA 
<lb/>Ad primum ergo dicendum, quod peccatum actuale, quod consistit in actu eius 
<lb/>qui peccat, et voluntate, non potest esse in illa parte quae rationi non obedit; 
<lb/>nihil tamen prohibet quin in illa parte quae principium naturalis operationis 
<lb/>est, infectio naturae salvetur. Sciendum tamen est, quod etiam actuale peccatum 
<lb/>in generativa esse dicitur, non quidem sicut in subiecto, sed materialiter, 
<lb/>inquantum scilicet concupiscibilis actum generativae imperat. 
<lb/>Ad secundum dicendum, quod infectio generativae est infectio naturae; unde 
<lb/>non oportet quod ex ea relinquatur infectio peccati per actum eius in persona 
<lb/>generante, sed solum in persona generata. 
<lb/>Ad tertium dicendum, quod in sensualitate etiam est infectio, inquantum ordinat 
<lb/>et disponit actus generativae; sed in generativa est immediate, secundum quod 
<lb/>ipsa est immediatum principium traductionis naturae. Sed verum est quod 
<lb/>infectio fomitis in sensualitate principalius ostenditur, secundum quod infectio 
<lb/>naturae redundat in infectionem personae per actuales concupiscentias. 
<lb/>Ad quartum dicendum, quod infectio est in essentia animae sicut in primo 
<lb/>subiecto, sed in generativa sicut in cuius actu praecipue manifestatur; essentia 
<lb/>enim non est principium actus nisi mediante aliqua potentia; unde sic ex infectione 
<lb/>actus non dicitur essentia esse infecta, sicut hic de infectione loquimur. 
<lb/>Ad quintum dicendum, quod generativae ascribitur et originalis et actualis peccati 
<lb/>infectio. Originalis quidem, inquantum est principium actus naturalis, quo natura 
<lb/>traducitur; sed actualis, secundum quod habet aliquos actus exteriores ad generationem 
<lb/>ordinatos, qui ad virtutem motivam sensitivam pertinent; et quia nutritiva 
<lb/>similiter quosdam tales actus habet, ut apponere cibum ori, masticare, et delectationem 
<lb/>sentire, et huiusmodi; ideo sibi etiam actualis infectio attribuitur quasi 
<lb/>materialiter, non autem originalis, quia ipsa non est principium illius actus quo 
<lb/>natura traducitur, nisi remote, inquantum generativae deservit. Augmentativae vero 
<lb/>nulla infectio attribuitur: quia nec ad actum naturalis propagationis ordinatur, nec 
<lb/>iterum habet actus exteriores qui per motum sensitivae partis expleantur. 
<pb n="vol. 4, p. 536"/>
<lb/><hi rend="bold">EXPOSITIO TEXTUS</hi>
<lb/>«Ad quod dici potest, quod multiplex defectus carnis, et praecipue pollutio 
<lb/>quaedam quam ex fervore coitus parentum et concupiscentia libidinosa contrahit 
<lb/>caro dum concipitur, causa est originalis peccati». Sciendum, quod 
<lb/>Magister hoc solvit negando utramque partem, scilicet quod illa infectio non 
<lb/>est culpa nec poena, sed defectus quidam: et dicitur de fervore coitus parentum 
<lb/>causari, non sicut ex per se causa, sed sicut ex signo causae. 
<lb/>«Quae foeditas maior esse videtur in carne concupiscentialiter traducta, quam 
<lb/>in ea unde traducitur». Videtur hoc esse falsum: quia sic originale magis abundaret 
<lb/>in filio quam in patre. - Sed dicendum, quod hoc intelligitur quantum ad 
<lb/>istum actum tantum, qui quidem propter concupiscentiam in generante non est 
<lb/>nisi infectio poenalis, sed in genito est infectio culpae: non autem maior quam 
<lb/>fuerit in patre, secundum quod ex alio genitus fuit. 
<lb/>«In iniquitatibus conceptus sum». Hoc non referendum est ad iniquitatem concipientis 
<lb/>(qui sine omni peccato actuali concipere potest), sed ad iniquitatem 
<lb/>originalem concepti: quae utrum sit una vel plures, et quare pluraliter dicatur, 
<lb/>infra dicetur, 33 distinct. 
<pb n="vol. 4, p. 548"/>
<lb/><hi rend="bold">IN SECUNDUM SENTENTIARUM, DISTINCTIO 32</hi>
<lb/><hi rend="bold">DIVISIO TEXTUS</hi>
<lb/>Postquam ostendit qualiter originale peccatum trahatur a parentibus, hic 
<lb/>ostendit qualiter per baptismum dimittatur; et dividitur in partes duas: in prima 
<lb/>ostendit, secundum quid originale in baptismo tollatur et secundum quid 
<lb/>maneat; in secunda inquirit, quae sit causa illius concupiscentiae quae per 
<lb/>baptismum non tollitur, sed post baptismum manet, ibi: «Praeterea solet quaeri, 
<lb/>utrum concupiscentia quae per baptismum remanet... ex Deo auctore sit, vel ex 
<lb/>alio». Prima dividitur in duas: in prima ostendit quomodo per baptismum originale 
<lb/>remittatur quantum ad animam; in secunda inquirit, utrum etiam purgetur 
<lb/>homo a foeditate carnis, ibi: «Solet quaeri, utrum ipsa caro in baptismo ab 
<lb/>illa foeditate purgetur quam in conceptione ex concupiscentia libidinosa contraxit». 
<lb/>Prima dividitur in tres: in prima movet dubitationem; in secunda ponit 
<lb/>solutionem, ostendens quod duobus modis originale dicitur, ibi: «Sed licet 
<lb/>remaneat concupiscentia post baptismum, non tamen dominatur et regnat sicut 
<lb/>ante»; in tertia modos magis explicat et auctoritatibus confirmat, ibi: «Duplici 
<lb/>ergo ratione peccatum originale dicitur dimitti in baptismo». Et primo ostendit 
<lb/>quod originale peccatum per baptismum solvi dicitur, inquantum reatus eius 
<lb/>tollitur; secundo quod solvi dicitur, inquantum concupiscentia ipsa mitigatur, 
<lb/>ibi: «Deinde idem ipse ostendit, eo modo etiam dimitti in baptismo quia baptismi 
<lb/>gratia concupiscentia ipsa mitigatur». 
<lb/>«Praeterea solet quaeri, utrum concupiscentia quae post baptismum remanet... 
<lb/>ex Deo auctore sit, vel ex alio». Hic inquirit, utrum concupiscentiae remanentis 
<lb/>post baptismum Deus sit causa, et concupiscentia illa simul cum reatu et infectione 
<lb/>maculae trahatur; ideo circa hoc tria facit: primo inquirit, utrum illius 
<lb/>concupiscentiae Deus sit auctor; secundo inquirit, utrum divinae iustitiae hoc 
<lb/>conveniens sit, ut pro peccato parentis, natus reatum poenae incurrat, ibi: 
<lb/>«Solet etiam quaeri, qua iustitia teneatur illo peccato anima innocens a Deo 
<lb/>creata»; tertio inquirit, quomodo divinam sapientiam deceat ut eius opus, scilicet 
<lb/>anima, statim in sua creatione inficiatur, ibi: «Si vero quaeritur» etc. Circa 
<lb/>secundum duo facit: primo determinat principalem quaestionem: et quia reatus 
<lb/>sequitur voluntarium in peccato, sine quo nullus ad poenam obligatur, ideo 
<lb/>secundo ostendit quomodo originale peccatum necessarium et voluntarium dici 
<lb/>possit, ibi: «Illud etiam non immerito quaeri potest». Circa tertium tria facit: 
<lb/>primo ostendit quomodo divinam sapientiam deceat hoc quod anima statim 
<lb/>macula originali inficitur ex corporis sui coniunctione; secundo inquirit, utrum 
<lb/>anima aliquando in sui puritate permaneat, qualem Deus creavit, an statim in 
<lb/>primordio suae creationis maculetur, ibi: «Hoc a quibusdam quaeri solet»; tertio 
<lb/>inquirit, supposito quod non, utrum una anima alteri ex ipsa sui creatione in 
<lb/>bonitate naturali praeferatur, ibi: «Illud ergo non incongrue quaeri solet». 
<pb n="vol. 4, p. 550"/>
<lb/>Hic est duplex quaestio. Primo, quomodo per baptismum originale divinitus 
<lb/>tollatur. Secundo, de causa eius, utrum etiam similiter divinitus hoc sit quod 
<lb/>homo originale incurrat. 
<lb/>Circa primum quaeruntur tria: 1. Utrum culpa originalis per baptismum solvatur; 
<lb/>2. Utrum poena originalem culpam consequens post baptismum remaneat; 
<lb/>3. Utrum originalis concupiscentia in quibusdam maior, et in quibusdam minor 
<lb/>inveniatur. 
<lb/>ARTICULUS 1 
<lb/><hi rend="bold">Utrum peccatum originale tollatur per baptismum</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod per baptismum originalis culpa non tollatur. Privatio enim non 
<lb/>tollitur, nisi habitus oppositus restituatur. Sed originalis iustitia, cuius privatio 
<lb/>est originale peccatum, per baptismum non restituitur, cum non remaneat debitus 
<lb/>ordo inferiorum virium ad rationem. Ergo nec originale peccatum per baptismum 
<lb/>tollitur. 
<lb/>2. Praeterea, in baptismo est duplex res: una quae est res et signum, scilicet character; 
<lb/>et alia quae est res tantum, scilicet gratia. Si ergo baptismus peccatum 
<lb/>originale delet, aut hoc erit virtute characteris quem imprimit, aut virtute gratiae 
<lb/>quam confert. Si virtute characteris, cum igitur characterem consequantur 
<lb/>etiam ficte accedentes, sequeretur quod eis etiam originalis culpa dimitteretur; 
<lb/>et sic aliquis in mortali existens peccato, a culpa aliqua purgaretur: quod est 
<lb/>inconveniens. Si autem virtute gratiae, gratia autem post baptismum frequenter 
<lb/>per peccatum mortale amittitur; ergo oporteret quod originale per quodlibet 
<lb/>sequens mortale rediret. Sed peccatum originale non nisi per baptismum potest 
<lb/>purgari. Ergo oporteret quod quandocumque aliquis de peccato mortali poenitentiam 
<lb/>agit, simul etiam contra peccatum originale baptizaretur. 
<lb/>3. Praeterea, sicut se habet actus in peccato actuali ut materialiter deformitati 
<lb/>substans; ita etiam concupiscentia in originali, ut supra dictum est. Sed non 
<lb/>potest esse quod deformitas peccati tollatur manente actu peccati: quia tales 
<lb/>actus sunt qui bene fieri non possunt. Ergo et manente tali concupiscentia, non 
<lb/>potest originalis culpa deleri. 
<lb/>4. Si dicatur, quod non manet intensa, sed diminuitur; contra. Magis et minus 
<lb/>non diversificant speciem. Sed poena et culpa nominant diversas species mali. 
<lb/>Ergo non potest esse ut intensa concupiscentia sit culpa, et remissa sit tantum 
<lb/>poena. 
<pb n="vol. 4, p. 552"/>
<lb/>5. Si dicatur, quod non solvitur nisi quantum ad reatum; contra. Reatus consequitur 
<lb/>deformitatem culpae: quia ad hoc poena infligitur, ut culpae deformitas 
<lb/>ordinetur per poenam, quae in se deordinata est. Si ergo originale peccatum 
<lb/>quantum ad deformitatem maculae non tollitur, videtur quod nec etiam quantum 
<lb/>ad reatum solvi possit. 
<lb/>6. Praeterea, quales sunt habitus, tales actus reddunt, ut in 2 Eth. dicitur. 
<lb/>Sed concupiscere, quod procedit ex concupiscentia inordinata, est peccatum 
<lb/>post baptismum sicut et ante. Ergo et ipsa concupiscentia per baptismum rationem 
<lb/>culpae non amittit. 
<lb/>SED CONTRA, Rom. 6, 7: «Qui mortuus est peccato, iustificatus est a delicto». 
<lb/>Sed baptizatus per baptismum commoritur et consepelitur Christo, ut ibidem 
<lb/>Apostolus dicit. Ergo oportet quod per baptismum omne peccatum praeteritae 
<lb/>vitae deleatur, nisi effectus baptismi ex parte baptizati impediatur. 
<lb/>Praeterea, non potest aliquis esse simul filius gratiae et filius irae. Sed per originale 
<lb/>peccatum nascimur filii irae, ut Ephes. 2, 3: «Eramus natura filii irae»; 
<lb/>per baptismum autem regeneramur in filios gratiae. Ergo non potest esse quod 
<lb/>post baptismum originalis culpa remaneat. 
<lb/><hi rend="bold">Solutio</hi>
<lb/>Respondeo dicendum, quod de remissione culpae originalis oportet nos loqui 
<lb/>proportionaliter ad remissionem culpae actualis. Ex actu enim peccati duplex 
<lb/>effectus in peccante relinquitur, scilicet privatio gratiae ex ratione aversionis a 
<lb/>fine, et dispositio quaedam ad similem actum, quam actus peccati inducit ex 
<lb/>ratione conversionis; et ex hoc ipso quod gratia privatus est propria voluntate, 
<lb/>reatum poenae incurrit; unde, gratia sibi restituta, simul et macula illa tollitur, 
<lb/>quae in defectu gratiae consistebat, et obligatio ad poenam, quae reatus dicitur; 
<lb/>dispositio vero ex actu peccati inducta non ex toto statim tollitur, sed 
<lb/>minuitur, inquantum gratia inclinat ad contrarium illius dispositionis; sed postmodum 
<lb/>per consuetudinem bonorum operum etiam illa dispositio tollitur, et in 
<lb/>contrarium mutatur. 
<lb/>Similiter etiam ex actu naturae, qui est carnis propagatio, relinquitur quaedam 
<lb/>dispositio inclinans ad malum in ipsa natura generati, quae concupiscentia vel 
<lb/>fomes dicitur; et ex hoc ipso quod illa naturae corruptio in se virtutem peccati, 
<lb/>ex quo causata est, continens, personam attingit, ipsam indignam Dei gratia 
<lb/>efficit; unde relinquitur macula et defectus gratiae in anima; et per hoc etiam 
<lb/>ad reatum poenae obligatur, ut scilicet praemio illo careat quod gratiae debebatur. 
<lb/>Per baptismum autem gratia confertur: cuius virtute illa infectio ab 
<lb/>homine tollitur quae ex natura in personam devolvebatur; et secundum hoc 
<lb/>anima purgatur a macula culpae, et per consequens solvitur reatus poenae. Illa 
<pb n="vol. 4, p. 554"/>
<lb/>autem dispositio ad malum quae fomes et concupiscentia dicitur, non ex toto tollitur; 
<lb/>quia illa dispositio sequitur conditionem naturae; baptismus autem non 
<lb/>purgat naturam, nisi quantum pertinet ad infectionem personae; et ideo illa 
<lb/>dispositio ex toto non tollitur usque ad statum beatitudinis, quo natura perfecte 
<lb/>curabitur; sed tamen dispositio illa per baptismum minuitur, inquantum gratia 
<lb/>quam quis in baptismo consequitur, in contrarium inclinat ei ad quod fomes 
<lb/>disponebat; et ita virtus fomitis in nobis minuitur per auxilium gratiae. 
<lb/>AD OBIECTA 
<lb/>Ad primum ergo dicendum, quod in originali iustitia erat aliquid quasi formale, 
<lb/>scilicet ipsa rectitudo voluntatis, et secundum hoc sibi opponitur culpae deformitas. 
<lb/>Erat in ea etiam aliquid quasi materiale, scilicet ordo rectitudinis 
<lb/>impressus in inferioribus viribus; et quantum ad hoc opponitur sibi concupiscentia 
<lb/>et fomes. Quamvis ergo non restituatur originalis iustitia quantum ad id 
<lb/>quod materiale in ipsa erat, restituitur tamen quantum ad rectitudinem voluntatis, 
<lb/>ex cuius privatione ratio culpae inerat: et propter hoc id quod culpae est, 
<lb/>tollitur per baptismum; sed aliud poenale remanet. 
<lb/>Ad secundum dicendum, quod baptismus virtute gratiae quam confert, ex qua 
<lb/>rectitudo voluntatis causatur, originalem culpam delet; non tamen sequitur 
<lb/>quod, subtracta gratia, originalis culpa redeat. Cum enim omnium peccatorum 
<lb/>mortalium genera hoc commune habeant quod gratiam tollunt; non tamen 
<lb/>omnium est una macula, sed diversae, secundum quod defectus gratiae ad 
<lb/>diversas causas refertur; unde defectus gratiae ex actu luxuriae proveniens, est 
<lb/>macula illius peccati, et sic de aliis. Unde non redit macula peccati alicuius, 
<lb/>quantumcumque gratia subtrahatur, nisi per reiterationem causae. Causa 
<lb/>autem per quam macula originalis relinquebatur in anima, erat ipsa propagatio 
<lb/>humanae naturae quam impossibile est reiterari circa eumdem hominem; et 
<lb/>ideo macula originalis redire non potest. Sed defectus ille gratiae qui per peccatum 
<lb/>mortale incidit, erit macula vel luxuriae, vel homicidii, et sic de aliis. 
<lb/>Ad tertium dicendum, quod non eodem modo se habet concupiscentia et, fomes 
<lb/>ad originalem maculam, sicut actus peccati ad maculam actualem; concupiscentia 
<lb/>enim etsi quodammodo ad maculam originalem materialiter se habeat, 
<lb/>non tamen est causa eius secundum quod in eodem subiecto inveniuntur; sed 
<lb/>actus peccati causat actualem maculam: et ideo non potest contingere ut actus 
<lb/>maneat, et macula vel reatus transeat; sicut in originali, manente concupiscentia, 
<lb/>transit reatus et macula. 
<lb/>Ad quartum dicendum, quod intensio et remissio nunquam speciei diversitatem 
<lb/>causant, sed quandoque ex speciei diversitate consequuntur: quando enim 
<lb/>intensio et remissio super unam naturam fundantur, quae decrescit et proficit, 
<lb/>tunc nec diversitatem speciei causant, nec ab ea causantur; ut patet quando 
<lb/>eadem albedo intenditur et remittitur: quandoque vero super diversas naturas 
<lb/>intensio et remissio fundatur; et tunc intensio et remissio, ex diversitate speciei 
<pb n="vol. 4, p. 556"/>
<lb/>proveniunt; sicut dicitur Angelus homine intelligentior, et sicut dicitur color 
<lb/>illustratus visibilior quam sine lumine, quia lumen est illud per quod efficitur 
<lb/>visibile in actu. Ita etiam intensio et remissio fomitis super diversam naturam 
<lb/>fundatur: dicitur enim intensus, secundum quod ad suum formale coniungitur, 
<lb/>quod est defectus iustitiae; et remissus, secundum quod a tali defectu separatur. 
<lb/>Ad quintum dicendum, quod sicut transit reatus, ita etiam macula transit; unde 
<lb/>hoc concedendum est quod obiectio concludit. 
<lb/>Ad sextum dicendum, quod etiam in peccatis actualibus contingit dispositionem 
<lb/>peccati remanere gratia adveniente: et tunc si ex dispositione illa aliquis actus 
<lb/>sequatur, peccati rationem habebit; quamvis dispositio illa quae actum causat 
<lb/>culpa non esset: ita etiam quamvis concupiscere, quod est actus fomitis, post 
<lb/>baptismum sit culpa, non tamen oportet quod fomes post baptismum sub ratione 
<lb/>culpae remaneat: nec oportet esse similitudinem inter actum et habitum, 
<lb/>sicut culpae ad culpam; sed ex parte conversionis, ut actus ad illud obiectum 
<lb/>terminetur ad quod habitus inclinabat. 
<lb/>ARTICULUS 2 
<lb/><hi rend="bold">Utrum poena peccati originalis debeat manere post baptismum</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod poena originalis peccati post baptismum remanere non debeat. 
<lb/>Iniustum enim est ut sine culpa aliquis puniatur. Sed per baptismum originalis 
<lb/>culpa tollitur, ut dictum est. Ergo iniustum esset quod poena remaneret. 
<lb/>2. Praeterea, iustitia gratuita potentior est quam originalis. Sed originali iustitia 
<lb/>manente in anima, nihil poenale in ea erat, nec rebellio carnis ad spiritum, 
<lb/>nec etiam corruptio vel passibilitas. Cum ergo per baptismum gratuita iustitia 
<lb/>conferatur, videtur quod poena remanere non debeat post baptismum. 
<lb/>3. Praeterea, generatio spiritualis potentior est quam carnalis: quia non sicut 
<lb/>delictum, ita et donum; immo multo amplius, ut Rom. 5 dicitur. Sed generatio 
<lb/>carnalis inducit corruptionem culpae et poenae. Ergo generatio spiritualis, 
<lb/>quae est per baptismum, utrumque tollere debet. 
<lb/>4. Si dicatur, quod non est ex defectu baptismi quod poena non tollatur; sed 
<lb/>quia est utile et expediens, et promovens in salutem; contra. Unumquodque 
<lb/>iudicandum est secundum id quod per se sibi convenit, magis quam secundum 
<lb/>id quod per accidens habetur. Sed fomes per se ad malum inclinat; non autem 
<lb/>nisi per accidens in bonum promovet, inquantum aliquis resistendo coronatur, 
<lb/>vel secundum quod aliquis humilior redditur. Ergo magis esset expediens homini 
<lb/>fomitem non habere quam quod ipsum habeat. 
<pb n="vol. 4, p. 558"/>
<lb/>5. Praeterea, gratia quae in baptismo confertur, fomitem diminuit. Sed augmentata 
<lb/>causa, crescit effectus. Ergo si maior gratia infundatur, fomes plus minorabitur. 
<lb/>Ergo tantum poterit gratia augmentari quod fomes ex toto tollatur. 
<lb/>SED CONTRA, Galat. 5, 17: «Caro concupiscit adversus spiritum, spiritus autem 
<lb/>adversus carnem»; et tamen illis loquitur qui per baptismum renati erant. Ergo 
<lb/>per baptismum talis rebellio non tollitur. Hoc etiam habetur per illud Rom. 7, 17: 
<lb/>«Non ego operor illud, sed quod habitat in me peccatum», idest fomes peccati, 
<lb/>ut Glossa dicit. 
<lb/>Praeterea, ex concupiscentia parentis procedit originale in prolem, ut supra 
<lb/>dictum est. Si ergo baptizatus concupiscentiam fomitis non haberet post baptismum, 
<lb/>nullus in peccato originali filium generaret: et hoc supra improbatum est 
<lb/>a Magistro. Ergo baptismus concupiscentiam non tollit ex toto. 
<lb/><hi rend="bold">Solutio</hi>
<lb/>Respondeo dicendum, quod peccatum originale est primo et per se infectio 
<lb/>naturae, et per consequens inficit personam, secundum quod dispositio naturae 
<lb/>in personam redundat; et secundum hoc duplex poena originali debetur. Una 
<lb/>inquantum personam inficit, scilicet carentia divinae visionis: visio enim divina 
<lb/>actum quemdam designat; actus autem omnis personae est, quia actus individuorum 
<lb/>sunt, ut Philosophus dicit; unde et carentia visionis ad personam referenda 
<lb/>est, cum opposita sint circa idem. Alia poena debetur sibi inquantum 
<lb/>naturam inficit, sicut necessitas moriendi, passibilitas, rebellio carnis ad spiritum, 
<lb/>et huiusmodi: quae omnia ex principiis naturae causantur, et speciem 
<lb/>totam consequuntur, nisi miraculose aliter contingat. 
<lb/>Dicendum est ergo, quod baptismus infectionem originalis mundat, secundum 
<lb/>quod infectio naturae in personam redundat: et ideo per baptismum illa poena 
<lb/>tollitur quae personae debetur, scilicet carentia divinae visionis: non autem 
<lb/>baptismus removet infectionem naturae, secundum quod ad naturam per se 
<lb/>refertur; sed hoc erit in patria, quando nostra natura perfectae libertati restituetur; 
<lb/>et ideo oportet quod remaneat illa poena post baptismum quae culpae 
<lb/>originali debetur secundum quod naturam inficit; et huiusmodi est fomes, 
<lb/>necessitas moriendi, et huiusmodi. 
<lb/>AD OBIECTA 
<lb/>Ad primum ergo dicendum, quod secundum hoc quod culpa deletur, etiam poena 
<lb/>sibi respondens tollitur, ut ex dictis patet, et ideo nihil iniustum consequitur. 
<lb/>Ad secundum dicendum, quod in omni effectu quod per se iustitiae est, potentior 
<lb/>est gratuita iustitia quam originalis; sed excludere huiusmodi poenalitates, 
<lb/>non est effectus iustitiae, inquantum iustitia est; sed fuit effectus originalis 
<pb n="vol. 4, p. 560"/>
<lb/>iustitiae ratione cuiusdam accidentis sibi annexi, inquantum scilicet fuit continuata 
<lb/>et non intercisa in natura humana: decuit enim ut sicut anima sine interruptione 
<lb/>in Deum dirigebatur per iustitiam, ita etiam corpus animae sine interruptione 
<lb/>totaliter obediret; et ideo non oportet quod ille effectus gratuitae iustitiae 
<lb/>conveniat, cum facta fuerit interruptio rectitudinis humanae naturae ad 
<lb/>Deum. 
<lb/>Ad tertium dicendum, quod generatio spiritualis efficacior est in eo ad quod 
<lb/>ordinatur, quam generatio corporalis. Generatio autem corporalis terminatur 
<lb/>per se ad naturam, quia forma est terminus generationis; sed generatio spiritualis 
<lb/>terminatur ad perfectionem personae, quae est per gratiam; et ideo plus 
<lb/>mundat generatio spiritualis personam, quam generatio corporalis inficere 
<lb/>possit. Generatio enim corporalis non potest inficere personam nisi infectione 
<lb/>originalis; sed generatio spiritualis purgat personam a culpa originali et actuali. 
<lb/>Sed huiusmodi defectus poenales principia naturae consequuntur, ut dictum 
<lb/>est; unde se habet magis generatio corporalis ad eos inducendum, quam generatio 
<lb/>spiritualis ad eos curandum. 
<lb/>Ad quartum dicendum, quod simpliciter loquendo melius esset homini fomite 
<lb/>carere quam ipsum habere: constat enim quod ex abundantia gratiae fit in aliquibus 
<lb/>quod a fomite liberantur. Sed quo ad aliquid, et quantum ad aliquem 
<lb/>statum hominis, expedit fomitem habere, ne in superbiam elatus cadat: et hoc 
<lb/>etiam obiectio concludebat. 
<lb/>Ad quintum dicendum, quod quantumcumque de gratia baptismali in baptismo 
<lb/>infundatur, nunquam tamen potest hoc efficere ut ex toto tollat fomitem; quia gratia 
<lb/>illa non est ordinata nisi ad curandum infectionem personae ex infectione naturae 
<lb/>procedentem. Posset tamen Deus alterius generis gratiam infundere, per quam 
<lb/>totum tolleretur; ut sic simul et personae et naturae infectio, gratiae cederet. 
<lb/>ARTICULUS 3 
<lb/><hi rend="bold">Utrum fomes inveniatur maior in uno quam in altero</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod fomes et concupiscentia in quibusdam plus et in quibusdam 
<lb/>minus inveniatur. Multiplicata enim causa, multiplicatur effectus. Sed ex foeditate 
<lb/>coitus infectio fomitis causatur. Cum ergo quanto magis homo a primo 
<lb/>generante distat, tanto plures tales actus inficientes inveniantur, videtur quod 
<lb/>semper in prole inveniatur maior infectio fomitis quam in parente. 
<pb n="vol. 4, p. 562"/>
<lb/>2. Praeterea, fomes nihil aliud dicit quam pronitatem quamdam ad inordinate 
<lb/>concupiscendum. Sed ex naturali complexione unus alio pronior nascitur ad 
<lb/>luxuriam vel ad iram, vel ad quodlibet aliud genus peccati. Ergo unus nascitur 
<lb/>cum maiori infectione fomitis quam alius. 
<lb/>3. Praeterea, ex consuetudine actuum et dissuetudine relinquitur in agente per 
<lb/>voluntatem maior facilitas vel difficultas ad aliquid agendum. Sed contingit aliquos 
<lb/>concupiscentiae operibus operam dantes esse, alios autem ab eis retrahi 
<lb/>honestis exercitiis occupatos. Ergo in quibusdam invenitur fomes intensior 
<lb/>quam in aliis. 
<lb/>4. Praeterea, sicut corruptio fomitis ex peccato primi parentis procedit, ita etiam 
<lb/>et aliae poenalitates, ut passibilitas, et mortalitas, et huiusmodi. Sed aliae poenalitates 
<lb/>semper in homine crescunt, quanto humana natura a primo parente 
<lb/>longius recedit per successionem generationis: quia communiter dicitur, quod 
<lb/>homines sunt nunc brevioris vitae et minoris virtutis quam antiquitus. Ergo et 
<lb/>simili ratione corruptio fomitis magis in filiis quam in parentibus invenitur. 
<lb/>5. Praeterea, constat quod aliae poenalitates intenduntur et remittuntur secundum 
<lb/>diversas complexiones corporis: ex quo causatur quod quidam sint aliis 
<lb/>passibiliores, et brevioris vitae. Si ergo per eamdem causam invenitur in nobis 
<lb/>fomes per quam et aliae passibilitates, videtur quod secundum diversas complexiones 
<lb/>hominum intendatur et remittatur. 
<lb/>SED CONTRA, consequens naturam aequaliter invenitur in omnibus habentibus 
<lb/>naturam. Sed fomes consequitur humanam naturam sicut corruptio eius, sicut 
<lb/>dictum est. Ergo cum omnes homines aequaliter humanam naturam participent, 
<lb/>videtur quod etiam aequaliter corruptionem fomitis incurrant. 
<lb/>Praeterea, aequalitas poenae debet respondere aequalitati culpae. Cum ergo 
<lb/>non sit maior culpa originalis in uno quam in alio (quia una poena omnibus 
<lb/>pro illa culpa debetur, scilicet carentia visionis divinae), videtur quod etiam 
<lb/>infectio originalis non sit in uno magis quam in alio. 
<lb/><hi rend="bold">Solutio</hi>
<lb/>Respondeo dicendum, quod cum corruptio fomitis sit per se infectio humanae 
<lb/>naturae, oportet idem esse iudicium de intensione eius, et de intensione humanae 
<lb/>naturae. Natura autem ipsa potest considerari dupliciter: vel quantum ad 
<lb/>rationem speciei; et sic aequaliter in omnibus invenitur; vel inquantum redundat 
<lb/>perfectio naturae in perfectionem individui per modum quo ex principiis 
<lb/>speciei sequuntur operationes individuorum; et secundum hoc unus homo alio 
<lb/>est potentior in explendis operationibus speciem concernentibus: unus enim 
<lb/>alio promptior est ad intelligendum vel ad ratiocinandum, et sic de aliis. 
<lb/>Similiter est etiam de corruptione fomitis: quia si consideretur secundum quod 
<lb/>per se naturam respicit, sic proculdubio aequaliter in omnibus invenitur; 
<pb n="vol. 4, p. 564"/>
<lb/>et haec est absoluta consideratio eius. Quod enim subtrahatur rectitudo illa 
<lb/>quae omnes vires animae in unum continebat, hoc omnibus aequaliter convenit: 
<lb/>quia privatio, quantum in se est, non suscipit magis et minus. 
<lb/>Sed si consideretur secundum hoc quod infectio originalis redundat in infectionem 
<lb/>personae, inquantum potentiae sua rectitudine carentes in turpes operationes 
<lb/>inclinant; sic in uno est maior corruptio fomitis quam in alio, scilicet 
<lb/>inquantum vel per naturalem complexionem, vel per consuetudinem, concupiscibilis 
<lb/>vel irascibilis in uno est efficacior et ferventior ad suum actum quam in 
<lb/>alio: et per hunc etiam modum fomes dicitur post baptismum diminui, inquantum 
<lb/>gratia retardat impetum concupiscibilis et irascibilis, in contrarios actus 
<lb/>inclinans. 
<lb/>AD OBIECTA 
<lb/>Ad primum ergo dicendum, quod causa inducens originale peccatum, non est 
<lb/>actualis delectatio quae est in coitu, sed concupiscentia habitualis, quae est in 
<lb/>generante: illa autem non potest maiorem concupiscentiam inducere in prole 
<lb/>quam sit in parente; quia generans generat sibi simile; et ideo non sequitur 
<lb/>quod post multas generationes aliquis magis sit infectus originali peccato, sed 
<lb/>eodem modo; sicut et omnes proprietates naturam consequentes, eodem modo 
<lb/>in tota natura inveniuntur. 
<lb/>Ad secundum dicendum, quod diversitas complexionis est ex diversa dispositione 
<lb/>materiae, quae principium individuationis est; quae quanto magis est disposita, 
<lb/>tanto perfectius naturam speciei consequitur, secundum quod est principium 
<lb/>personalium operationum: et per hunc etiam modum potest esse fomes in 
<lb/>quibusdam intensior in comparatione ad operationes quae individuo debentur; 
<lb/>non autem absolute prout naturam respicit. 
<lb/>Et per hoc patet solutio ad tertium: quia etiam illa facilitas quae ex consuetudine 
<lb/>relinquitur, est secundum hoc quod potentiae inclinantur ad actus individui. 
<lb/>Ad quartum dicendum, quod aliae passibilitates non sunt modo magis in homine 
<lb/>quam antiquitus fuerint tempore diluvii; unde etiam David 
<lb/>de hominibus sui temporis loquitur: «Dies annorum nostrorum in ipsis septuaginta 
<lb/>anni». Sed verum est quod ante diluvium homines diutius vivebant, virtute 
<lb/>divina hoc faciente ad generis humani multiplicationem. 
<lb/>Ad quintum dicendum, quod aliae passibilitates, ut mortalitas, et huiusmodi, 
<lb/>non intenduntur et remittuntur ex diversitate complexionis, secundum quod 
<lb/>naturam respiciunt (unde mortale, prout est differentia naturam speciei constituens, 
<lb/>non recipit magis et minus), sed solum secundum quod ad consistentiam 
<lb/>et operationes individui comparantur. 
<pb n="vol. 4, p. 566"/>
<lb/><hi rend="bold">QUAESTIO 2</hi>
<lb/>Deinde quaeritur de causa originalis infectionis; et circa hoc quaeruntur tria: 
<lb/>1. Utrum a Deo sit; 2. Utrum divinam sapientiam deceat quod hoc modo permittit 
<lb/>animam maculari; 3. Utrum animae ex sua creatione sint inaequales, ut 
<lb/>Magister in littera dicit. 
<lb/>ARTICULUS 1 
<lb/><hi rend="bold">Utrum infectio peccati originalis sit a Deo</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod infectio originalis a Deo sit. Anima enim dum creatur, infunditur, 
<lb/>ut Augustinus dicit. Sed anima in infusione maculatur. Ergo et in creatione; 
<lb/>et sic a Deo maculam habet. 
<lb/>2. Praeterea, Magister supra dixit, quod si Angelus in primordio suae creationis 
<lb/>malus fuisset, sequeretur Deum mali esse auctorem. Sed anima in principio 
<lb/>suae creationis maculata est. Ergo sequitur quod illius maculae Deus sit causa. 
<lb/>3. Praeterea, ut Augustinus dicit, omnis poena a 
<lb/>Deo est. Sed haec infectio, praecipue secundum quod post baptismum remanet, 
<lb/>poena quaedam est. Ergo a Deo est. 
<lb/>4. Praeterea, quidquid consequitur principia naturae, procedit ab auctore naturae. 
<lb/>Sed huiusmodi deordinatio ex principiis naturae consequitur, ut supra dictum 
<lb/>est, inquantum quaelibet vis naturaliter in suum obiectum tendit. Ergo a 
<lb/>Deo, qui est auctor naturae, procedit. 
<lb/>5. Praeterea, nihil est ordinatum ad bonum quod a Deo non sit. Sed fomes est 
<lb/>promovens ad bonum, maxime secundum quod post baptismum remanet. Ergo a 
<lb/>Deo est. 
<lb/>SED CONTRA, Damascenus dicit, quod Christus assumpsit 
<lb/>quod in natura nostra plantavit. Sed corruptionem fomitis non assumpsit. Ergo 
<lb/>fomes in natura nostra ab ipso non est. 
<lb/>Praeterea, Augustinus dicit, quod illud quo homo fit 
<lb/>deterior, non potest esse a Deo. Sed per infectionem fomitis tota humana natura 
<lb/>deteriorata est. Ergo talis infectio a Deo non est. 
<pb n="vol. 4, p. 568"/>
<lb/><hi rend="bold">Solutio</hi>
<lb/>Respondeo dicendum, quod in infectione originalis peccati est considerare 
<lb/>rationem culpae et poenae. Culpae siquidem rationem habet, inquantum ex 
<lb/>voluntate inordinata primi parentis talis defectus consecutus est; unde sicut 
<lb/>actuale peccatum ipsius Adae, per quod voluntas eius deordinata est, non habet 
<lb/>Deum auctorem; ita etiam nec ab ipso est totus defectus consequens, secundum 
<lb/>quod rationem culpae habet. Si autem consideretur secundum quod defecit ab 
<lb/>aliqua perfectione, sic poena est; et huiusmodi poenae quidem Deus causa est. 
<lb/>Sed sciendum est, quod non eodem modo est causa omnis poenae. Quaedam 
<lb/>enim poena est per inflictionem alicuius contrarii affligentis vel corrumpentis; 
<lb/>et talis quidem poena est a Deo agente, a quo omnis actio, secundum quod 
<lb/>ordinata est, et passio per consequens, principium sumit. Omnis autem poena, 
<lb/>cum iusta sit, ordinata est. Quaedam vero poena est quae simpliciter in ablatione 
<lb/>vel defectu consistit, sicut est subtractio gratiae, et aliquid huiusmodi; et hae 
<lb/>quidem poenae a Deo sunt, non quidem sicut ab agente aliquid, sed potius sicut 
<lb/>a non influente talem perfectionem; quia in ipso est influere et non influere; et 
<lb/>utriusque sua voluntas causa est. 
<lb/>Si ergo consideretur fomes secundum quod est poena, non dicit aliquam poenam 
<lb/>inflictam (quia supernaturalia principia non supponunt aliquid positive in homine) 
<lb/>sed pertinet ad illud genus poenarum quod in solo defectu consistit; ex hoc 
<lb/>enim concupiscentia vel fomes inordinate inclinat, quia subtractum est vinculum 
<lb/>originalis iustitiae, inferiores vires in obedientia rationis continens; et secundum 
<lb/>hoc dicitur huiusmodi poenae Deus causa esse, inquantum illam originalem 
<lb/>iustitiam non confert homini nato quam primo homini creato contulerat. 
<lb/>AD OBIECTA 
<lb/>Ad primum ergo dicendum, quod creatio et infusio, licet simul sint, respectu 
<lb/>animae tamen differunt; quia creatio dicitur secundum respectum ad principium 
<lb/>a quo est anima tantum; infusio vero dicitur secundum respectum ad duo, 
<lb/>scilicet ad principium a quo procedit, et ad materiam quam perficit. Cum ergo 
<lb/>dicitur, anima creatione maculatur, ablativus iste potest denotare habitudinem 
<lb/>alicuius causae; et sic falsa est: quia creatio animae non est causa quod maculetur; 
<lb/>nihil enim ex creatione anima habet quod a Deo non sit: vel potest denotare 
<lb/>concomitantiam; et sic vera est; quia dum creatur, maculatur: ex quo 
<lb/>tamen non sequitur quod Deus maculae auctor sit. Cum vero dicitur, anima 
<lb/>infusione maculatur, si ablativus concomitantiam designat absolute, vera est; si 
<lb/>autem denotet habitudinem causae, duplex est: quia vel intelligitur infusio esse 
<lb/>causa maculae ex parte principii a quo, et sic falsa est; vel ex parte termini ad 
<lb/>quem, et sic vera est. 
<pb n="vol. 4, p. 570"/>
<lb/>Ad secundum dicendum, quod non est simile de anima et de Angelo: Angelus 
<lb/>enim creatus est non ut forma alterius corporis; unde non poterat ex parte 
<lb/>materiae defectus incidere; sed oportebat quod si in principio creationis, peccati 
<lb/>maculam habuisset, hoc ex parte creantis esset: anima vero creatur ut 
<lb/>actus cuiusdam corporis, ex cuius coniunctione potest aliquam maculam contrahere: 
<lb/>nec sequitur quod maculae illius Deus principium sit. 
<lb/>Ad tertium patet responsio per ea quae dicta sunt. 
<lb/>Ad quartum dicendum, quod quamvis ferri in delectabile carnis sit de natura 
<lb/>ipsius concupiscibilis absolute consideratae, non tamen est de natura eius 
<lb/>secundum quod est humana, idest per rationis iudicium nata ordinari, et praecipue 
<lb/>secundum hoc quod in natura humana potuit esse talis perfectio in ratione 
<lb/>qua concupiscibilem penitus ordinaret: et ideo quando praeter ordinem 
<lb/>rationis in suum obiectum fertur, ex defectu quodam contingit: et causa istius 
<lb/>defectus, inquantum culpae rationem habet, ex Deo non est, ut dictum est. 
<lb/>Ad quintum dicendum, quod fomes per se in malum inclinat; sed quod in bonum 
<lb/>promoveat, hoc est per accidens; unde non sequitur quod quolibet modo consideratus 
<lb/>ex Deo sit: quia ex quolibet malo aliqua bona per accidens proveniunt. 
<lb/>ARTICULUS 2 
<lb/><hi rend="bold">Utrum conveniat sapientiae divinae</hi>
<lb/><hi rend="bold">infundere animam corpori, a quo contrahat maculam</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod divinam sapientiam non deceat quod anima corpori infundatur, 
<lb/>ex quo maculam contrahit. Nullus enim sapiens ponit thesaurum suum in 
<lb/>loco in quo inquinatur. Sed anima pretiosissimus thesaurus Dei est, ut est imagine 
<lb/>Dei insignita. Ergo non decet divinam sapientiam ut tali corpori infundatur 
<lb/>ex quo maculam contrahat. 
<lb/>2. Praeterea, si Deus aliquem in inferno poneret sine propria culpa, non esset 
<lb/>decens iustitiae eius et sapientiae. Sed ex hoc quod anima ex infusione maculatur, 
<lb/>reatum infernalis poenae incurrit. Ergo non decet Deum ut tali corpori eam 
<lb/>infundat. 
<lb/>3. Praeterea, infectio spiritualis est peior quam corporalis. Sed consulitur 
<lb/>infectis lepra corporali ut a coitu abstineant, ne filios infectos generent. Ergo 
<lb/>multo fortius et Deus instituere debuit ut homines a carnali opere cessarent, ex 
<lb/>quo per coitum genitos maculam originalis culpae contrahere necesse est. 
<pb n="vol. 4, p. 572"/>
<lb/>4. Praeterea, nullus artifex sapiens facit tale opus ex quo sua intentio perfici 
<lb/>non potest. Sed finis propter quem Deus fecit hominem, est ut eius beatitudine 
<lb/>perfruatur. Cum ergo per hoc quod anima tali corpori infunditur, reatum incurrat 
<lb/>ut visione careat Dei, videtur quod hoc sapientiam Dei non deceat. 
<lb/>5. Praeterea, ut Fulgentius dicit, Deus illius rei non est 
<lb/>ultor cuius non est auctor. Ergo eadem ratione illius rei non est auctor ex 
<lb/>qua de necessitate consequitur hoc cuius est ultor. Sed ex unione animae ad 
<lb/>tale corpus, de necessitate sequitur infectio originalis culpae, cuius Deus est 
<lb/>ultor. Ergo tali corpori animam unire Deum non decet. 
<lb/>SED CONTRA, non est decens ut Deus opera sua mutet. Sed Deus sic instituit ut 
<lb/>homines per sexuum commixtionem generarentur, et quod corpori per coitum 
<lb/>seminato anima infundatur. Ergo non decuit ut Deus hoc mutaret. 
<lb/>Praeterea, non est sapientis inducere maiorem defectum, ut minor defectus vitetur. 
<lb/>Sed maior defectus esset si humanum genus non multiplicaretur, per cuius 
<lb/>multiplicationem electorum numerus impletur, quam quod puer in culpa originali 
<lb/>nascatur. Ergo non decet Deum ut multiplicationem naturalem humani 
<lb/>generis cessare faciat ad originalis peccati infectionem vitandam. 
<lb/><hi rend="bold">Solutio</hi>
<lb/>Respondeo dicendum, quod sicut bonum gentis divinius est quam bonum unius 
<lb/>hominis, ut in 1 Ethic. dicitur; ita etiam bonum universi praepollet bono 
<lb/>particularis rei et specialis naturae; unde etiam defectus in universum redundans 
<lb/>deterior est. Si autem humani generis naturalis multiplicatio tolleretur, in 
<lb/>defectum totius universi redundaret: quia vel subtraheretur natura aliqua de 
<lb/>universo quae ad perfectionem universi confert; vel etiam alicui parti universi 
<lb/>sua naturalis perfectio tolleretur, secundum quod unumquodque natum est sibi 
<lb/>simile generare; et utrumque in defectum universitatis redundaret; et ideo non 
<lb/>debuit intermitti humanae generationis processus naturalis ut infectio originalis 
<lb/>vitaretur. Et praeterea iste est ordo naturalis in rebus, ut posteriori remoto id 
<lb/>quod prius est remaneat, nec ad eius remotionem tollatur, sicut quando removes 
<lb/>vitium, remanet esse, ut in libro De causis dicitur. Bonitas autem naturalis 
<lb/>praeexistit omni superadditae bonitati, et acquisitae et gratis collatae; unde 
<lb/>subtracta illa bonitate quam Deus humanae naturae gratis contulerat, scilicet 
<lb/>originalis iustitia, non congruit ordini quem divina sapientia rebus instituit, ut 
<lb/>aliquid eorum quae ad naturalem bonitatem pertinent immutetur; et praecipue 
<lb/>cum remaneat in natura facultas ad recuperandum illud quod deperditum est, 
<lb/>vel aliquid eo excellentius. 
<pb n="vol. 4, p. 574"/>
<lb/>AD OBIECTA 
<lb/>Ad primum ergo dicendum, quod sicut non esset sapiens qui thesaurum in loco 
<lb/>mundo conservabilem, in immundo reponeret; ita esset valde insipiens qui thesaurum 
<lb/>non aliter conservabilem, non etiam in immundo loco collocaret; et 
<lb/>praecipue si emundandi thesaurum possibilitas remaneret. Dico etiam, quod 
<lb/>anima habet talem naturam ut tali corpori uniatur; unde si tali corpori non uniretur, 
<lb/>oporteret quod vel omnino anima non crearetur, vel quod alterius naturae 
<lb/>esset; et si alterius naturae esset, haec natura non esset. Unde constat quod 
<lb/>hanc naturam conservari impossibile est nisi per hunc modum. 
<lb/>Ad secundum dicendum, quod poena inferni est duplex. Quaedam est quae pro 
<lb/>peccato actuali debetur; et ista est corruptio alicuius boni quod etiam ex naturalibus 
<lb/>principiis naturam humanam consequitur; unde iniustum esset ut aliquis 
<lb/>talem poenam subiret nisi per hoc quod propria culpa illam meruisset. 
<lb/>Quaedam vero poena est originali debita, quae nihil subtrahit eorum quae 
<lb/>naturae ex principiis suis debentur, sed aliquid humanam facultatem excedens 
<lb/>tollit, ad quod tamen ordinata erat per aliquid naturae gratis collatum; unde 
<lb/>nulla iniuria isti homini fit, si non sibi datur quod suae naturae non debetur 
<lb/>secundum quod eam accepit. 
<lb/>Ad tertium dicendum, quod lepra est corruptio illius boni quod principia naturae 
<lb/>consequitur, et sanari non potest; sed originalis infectio est corruptio illius 
<lb/>boni quod principia naturae non sequitur et curabilis est; et ideo non est similis 
<lb/>ratio de utroque. 
<lb/>Ad quartum dicendum, quod ad hoc Deus creaturam facit ut unaquaeque de 
<lb/>sua bonitate participet quantum possibile est; meliusque est ut secundum aliquem 
<lb/>modum participet quam nullo modo. Dico ergo, quod quamvis illi qui in 
<lb/>peccato originali nascuntur, sint obnoxii ut priventur illa participatione divinae 
<lb/>bonitatis quae beatos efficit in patria: tamen participant, et facultatem participandi 
<lb/>habent secundum modum qui possibilis naturae est secundum suorum 
<lb/>principiorum conditionem. Unde patet quod non penitus deficit opus Dei a fine 
<lb/>in quem ordinatum est, et praecipue cum veniendi in ulteriorem participationem 
<lb/>facultas non tollatur. 
<lb/>Ad quintum dicendum, quod originali culpae debetur poena secundum hoc 
<lb/>quod culpa est, et hoc non habet ex unione animae ad corpus, sed ex voluntate 
<lb/>primi parentis, quod culpa sit; unde quamvis Deus animam corpori uniat, non 
<lb/>sequitur quod sit causa illius cuius ultor est. 
<pb n="vol. 4, p. 576"/>
<lb/>ARTICULUS 3 
<lb/><hi rend="bold">Utrum animae sint aequales in sua creatione</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod animae ex sui creatione sint aequales. Differentia enim formalis 
<lb/>diversificat speciem. Sed anima est forma corporis. Cum omnes ergo homines 
<lb/>unius sint speciei, videtur quod ex parte animae nulla sit differentia in 
<lb/>hominibus. 
<lb/>2. Praeterea, Gregorius dicit, quod omnes homines sunt natura 
<lb/>pares. Sed dignitas rei praecipue attenditur secundum formam suam. Si ergo 
<lb/>unus homo habet animam ex creatione anima alterius nobiliorem, unus homo 
<lb/>etiam secundum naturam alii praeponeretur, quod est contra auctoritatem 
<lb/>inductam. 
<lb/>3. Praeterea, ut in 2 De generat. dicitur, idem semper est natum facere 
<lb/>idem; unde oportet quod ab agente uniformi sit effectus uniformis. Sed 
<lb/>anima immediate a Deo creatur. Cum ergo in Deo nulla sit diversitas, videtur 
<lb/>quod animae inaequales ex creatione non sint. 
<lb/>4. Si dicatur, quod quamvis non habeant diversitatem ab agente, habent tamen 
<lb/>ex materia; contra. Formae quae secundum diversitatem materiae diversificantur, 
<lb/>de potentia materiae educuntur, ut in formis corporalibus patet. Sed anima 
<lb/>rationalis non educitur de potentia materiae: quia ut in 16 De animalibus dicitur, 
<lb/>intellectus est ab extrinseco. Ergo nec etiam ex diversitate 
<lb/>materiae inaequalitas in animabus esse potest. 
<lb/>5. Praeterea, in 3 Metaph. Philosophus dicit, quod in individuis unius 
<lb/>speciei non est praedicatio secundum prius et posterius. Sed in diversis speciebus 
<lb/>contingit esse huiusmodi praedicationem, ut scilicet genus de eis secundum 
<lb/>prius et posterius praedicetur. Tunc autem praecipue videtur quod species per 
<lb/>prius generis praedicationem recipiat, quando nobilior forma vel differentia 
<lb/>naturam generis participat. Ergo in individuis hoc non contingit ut unus homo 
<lb/>nobiliorem formam quam alius possideat. Ergo videtur quod nec unus homo 
<lb/>animam ex creatione nobiliorem habeat quam alius. 
<lb/>6. SED CONTRA, in 1 De anima Commentator dicit, quod diversitas 
<lb/>materiae ex diversitate formae procedit. Sed videmus in hominibus ex parte 
<lb/>corporis magnam diversitatem, secundum quam unus alio ad bonum et malum 
<lb/>promptior est, ut patet in diversis hominum complexionibus. Ergo oportet quod 
<lb/>eorum animae ex sua creatione diversitatem habeant. 
<lb/>7. Praeterea, videmus ad sensum, quosdam homines esse melioris intellectus quam 
<lb/>alios. Sed bonitas intellectus non potest causari ex parte corporis: quia intellectus 
<lb/>a corpore absolutus est, ut in 3 De anima probatur. Ergo oportet 
<lb/>quod hoc contingat ex diversitate quam animae a sua creatione habent. 
<pb n="vol. 4, p. 578"/>
<lb/><hi rend="bold">Solutio</hi>
<lb/>Respondeo dicendum, quod de anima et Angelo est duplex opinio. Quidam enim 
<lb/>dicunt animam et Angelum ex materia et forma compositum, vel ex aliquibus 
<lb/>duobus, quae sunt partes essentiae eius: et secundum hoc potest forte aliquis 
<lb/>modus inveniri quo assignetur differentia animarum et Angelorum, ut sint plures 
<lb/>in specie una etiam ex seipsis; quia unitas speciei erit ex principio formali 
<lb/>in ipsis, diversitas autem individuorum est ex diversitate materialis principii, et 
<lb/>ex hac etiam posset in eis gradus quidam nobilitatis attendi: et hoc videntur 
<lb/>verba Magistri sonare, qui dicit, eo modo in animabus esse differentiam quo 
<lb/>etiam in Angelis est. 
<lb/>Sed quia supra dictum est, secundum aliam opinionem, quia anima et Angelus 
<lb/>naturae simplices sunt, et non est in eis compositio, nisi ex esse et quod est; 
<lb/>ideo oportet quod quaecumque differentia in eis est ex seipsis, sit differentia 
<lb/>formalis, et speciei diversitatem inducens: et propter hoc etiam tactum est, 
<lb/>quod in Angelis tot sunt species quot individua; et ideo non est possibile ut 
<lb/>diversitas animarum ponatur ad modum illum quo distinguuntur gradus in 
<lb/>natura angelica, cum omnes animae rationales unius speciei sint, differunt 
<lb/>autem numero solo. Omnis autem talis diversitas ex materia causatur; et ideo 
<lb/>cum anima non habeat materiam partem sui, oportet quod diversitas et distinctio 
<lb/>gradus in animabus causetur ex diversitate corporis; ut quanto corpus 
<lb/>melius complexionatum fuerit, nobiliorem animam sortiatur: cum omne quod in 
<lb/>aliquo recipitur, per modum recipientis sit receptum: et hoc quidem duplici 
<lb/>signo patet. Primo ex his quae diversi generis sunt: quia unumquodque invenitur 
<lb/>tanto nobilius genus animae participare, quanto corpus eius ad nobilius 
<lb/>genus complexionis pertingit, ut in hominibus, brutis, et plantis. Unde etiam in 
<lb/>his quae sunt unius generis, ex hoc contingit diversitas animarum, quod est in 
<lb/>corporibus diversitas: et hoc etiam patet ex signo boni intellectus, quod 
<lb/>Philosophus in 2 De anima dat intelligere, dicens, eos qui sunt boni 
<lb/>tactus et molles carne, aptos mente esse. Bonitas autem tactus ex aequalitate 
<lb/>complexionis contingit: quia oportet ut instrumentum tactus inter contraria tangibilia 
<lb/>sit medium; et quanto magis pervenit ad medium, tanto melior erit tactus. 
<lb/>Unde patet quod ex diversitate corporis animarum diversitas resultat. 
<lb/>AD OBIECTA 
<lb/>Ad primum ergo dicendum, quod diversitas formalis est duplex. Quaedam quae 
<lb/>est formae per se, secundum id quod ad rationem formae pertinet: et talis 
<lb/>diversitas formae, diversitatem speciei inducit. Est autem quaedam diversitas 
<lb/>formae non per se, sed per accidens, ex diversitate materiae resultans, secundum 
<lb/>quod in materia melius disposita dignius forma participatur; et talis diversitas 
<lb/>speciem non diversificat: et haec est diversitas animarum. 
<pb n="vol. 4, p. 580"/>
<lb/>Ad secundum dicendum, quod Gregorius loquitur de paritate et imparitate quae 
<lb/>attenditur secundum dominium et subiectionem; quia unus homo ex natura sua 
<lb/>non habet quod Dominetur alii. Unde patet quod non est ad propositum. 
<lb/>Ad tertium dicendum, quod quamvis Deus sit agens in quo nulla est diversitas, 
<lb/>tamen quia per voluntatem agit, potest multiformes effectus producere pro libito 
<lb/>suae voluntatis. Sed hoc esse non potest quod aliqua in specie convenientia, in 
<lb/>forma habeant diversitatem: quia haec contradictionem implicant; et ideo 
<lb/>oportet quod diversitas quae est in animabus eiusdem speciei, in diversitatem 
<lb/>materiae reducatur. 
<lb/>Ad quartum dicendum, quod quamvis anima rationalis non educatur de potentia 
<lb/>materiae, tamen creatur in materia, ut actus ipsius; et ideo oportet quod in 
<lb/>ea per modum materiae recipiatur. 
<lb/>Ad quintum dicendum, sicut ad primum. 
<lb/>Ad sextum dicendum, quod diversitas materiae potest accipi dupliciter. Vel 
<lb/>diversitas partium speciei, idest partium specie differentium, sive formaliter, ut 
<lb/>manus, pes, et huiusmodi; et talis diversitas causatur ex parte formae: quia ex 
<lb/>hoc quod forma est talis, oportet quod corpus sit sibi sic dispositum. Est autem 
<lb/>quaedam diversitas materialis tantum, quae ad speciem non pertinet, sed ad 
<lb/>individuum tantum; et ista redundat ex materia in formam, et non e converso. 
<lb/>Ad septimum dicendum, quod quamvis intellectus sit absolutus a corpore quantum 
<lb/>ad propriam operationem, quae corporali organo non expletur: tamen 
<lb/>coniunctionem habet ad corpus dupliciter: scilicet ex parte essentiae animae, 
<lb/>quae forma corporis est, et ex parte inferiorum potentiarum, ex quibus intellectus 
<lb/>recipit; et per istum modum diversitas corporis in diversitatem intellectus 
<lb/>redundat. 
<lb/><hi rend="bold">EXPOSITIO TEXTUS</hi>
<lb/>«Ut post dominari non valeat». Videtur ex hoc quod aliquis eundo post concupiscentias, 
<lb/>dominium originalis peccati revocet; et ita ex actuali peccato culpa 
<lb/>originalis redit. - Sed dicendum, quod per peccatum actuale dupliciter dominium 
<lb/>concupiscentiae revocatur: tum quia gratia tollitur, quae impetum concupiscentiae 
<lb/>mitigabat; tum quia per peccatum actuale pronitas in peccatum 
<lb/>augetur. Neutro autem modo originale redit, ut ex praedictis patet: quia etsi 
<lb/>gratia subtrahitur, non tamen per actum originis; unde non originalis macula, 
<lb/>sed actualis consequitur. Similiter etiam nec ex hoc quod pronitas per consuetudinem 
<lb/>augetur: quia hoc non pertingit ad id quod naturae est, quam per se originale 
<lb/>respicit; sed personam consequitur ex actibus personalibus relicta. 
<pb n="vol. 4, p. 582"/>
<lb/>«Praetereat reatu, et maneat actu». Actus non sumitur hic pro operatione: quia 
<lb/>sic originale peccatum in actu non consistit; sed per modum quo actus contra 
<lb/>potentiam dividitur, ut id quod iam praesens est, actu esse dicatur; sicut caecitas 
<lb/>in actu esse dicitur, quando aliquis actu caecus est. 
<lb/>«Quibusdam videtur quod sicut anima a reatu purificatur, ita et caro ab illa 
<lb/>pollutione purgatur». Utraque opinio vera est secundum aliquid intellecta: quia 
<lb/>si accipitur pollutio carnis quantum ad hoc quod personam respicit, sic in baptismo 
<lb/>mundatur ut iam per illam pollutionem anima illius hominis infici non 
<lb/>possit; inquantum vero respicit naturam, sic non purgatur, quia infectio illa in 
<lb/>prolem ex actu naturae propagatur. 
<lb/>«Non tamen, ut aiunt, fit praeiudicium veritati». Verum est, si intelligatur de 
<lb/>veritate fidei, quia contrarium fidei non est: tamen est contra veritatem quam 
<lb/>ratio adinvenire potest, et experientia docet.
<lb/>«Quia cum infunditur corpori, condelectatur carni». Hoc non potest esse: quia 
<lb/>illa delectatio aut diceret operationem aliquam; et sic esset peccatum actuale, 
<lb/>ut Magister dicit: aut diceret naturalem inclinationem, qua anima corpori 
<lb/>coniungitur, et in hoc non potest esse peccatum: quia quod naturale est malum 
<lb/>esse non potest. 
<pb n="vol. 4, p. 594"/>
<lb/><hi rend="bold">IN SECUNDUM SENTENTIARUM, DISTINCTIO 33</hi>
<lb/><hi rend="bold">DIVISIO TEXTUS</hi>
<lb/>Postquam determinavit de peccato originali quantum ad principium et quantum 
<lb/>ad terminum, ostendens quomodo a parentibus contrahatur, et quomodo per 
<lb/>baptismum dimittatur; hic determinat de eo quantum ad numerum, inquirens, 
<lb/>utrum originale sit unum, vel multa; et dividitur in duas. In prima inquirit, si 
<lb/>peccatum originale sit unum, quasi ex uno peccato causatum et inductum; an 
<lb/>multa, quasi ex peccatis omnium praecedentium parentum relictum: et ostendit 
<lb/>quod ex peccato primi parentis inducitur tantum. In secunda inquirit, si ex peccato 
<lb/>proximorum parentum aliqua poena in filios redundet, ibi: «Et licet peccatis 
<lb/>parentum, nisi Adae, parvuli non obligentur, non est tamen diffitendum peccata 
<lb/>parentum in filios redundare». 
<lb/>Prima dividitur in duas: in prima ostendit quod ex solo peccato primi parentis 
<lb/>tota posteritas originali inficitur; in secunda inquirit de illo peccato primo, 
<lb/>cuiusmodi fuerit, ibi: «Hic quaeri solet, utrum peccatum Adae transgressionis, 
<lb/>ex quo processit originale... gravius fuerit ceteris peccatis». Prima dividitur in 
<lb/>tres: in prima movet quaestionem; in secunda inducit probationem ad partem 
<lb/>falsam, ad ostendendum peccata praecedentium parentum in parvulos transire, 
<lb/>ibi: «De hoc Augustinus in Enchiridio ambigue disserit»; in tertia inducit ad 
<lb/>partem veram, ibi: «Deinde de parentum praecedentium peccatis, utrum parvulis 
<lb/>imputentur, magis opinando quam asserendo disceptat». Quod autem peccatum 
<lb/>originale ex pluribus peccatis causetur, et non ex uno tantum primi parentis, 
<lb/>tripliciter in secunda parte ostendit. Primo ex auctoritate Exodi 20, 5: «Ego 
<lb/>sum Deus visitans iniquitates patrum usque in tertiam et quartam generationem». 
<lb/>Secundo ex hoc quod in Scriptura originale pluraliter significatur, ibi: 
<lb/>«Et quod non illud solum primi hominis delictum parvulos teneat, sed etiam 
<lb/>alia, illi quibus ita videtur, ex eo confirmant quod etiam parvuli... dicuntur baptizari 
<lb/>in remissionem peccatorum». Tertio ex multiplicitate peccati ipsius Adae, 
<lb/>ibi: «Quod vero in actuali Adae peccato plura notari valeant peccata, 
<lb/>Augustinus in Enchiridio insinuat». 
<lb/>«Deinde de parentum praecedentium peccatis, utrum parvulis imputentur, 
<lb/>magis opinando quam asserendo disceptat». Hic inducit ea quae sunt ad contrariam 
<lb/>partem; et primo ostendit quod etiam ea quae praedicta sunt ab 
<lb/>Augustino, per modum dubitationis tradita sunt; secundo ostendit quod etiam 
<lb/>eius sententiae contradiceret, si ita poneretur, ibi: «Alioquin sibi contradiceret»; 
<lb/>ubi etiam solvit ea quae pro parte alia inducuntur, ibi: «Quod si est, non 
<lb/>ergo peccatis patrum praecedentium obligantur, nisi Adae». 
<pb n="vol. 4, p. 596"/>
<lb/>«Hic quaeri solet, utrum peccatum Adae... gravius fuerit ceteris peccatis». Hic 
<lb/>inquirit, quale fuerit illud Adae peccatum, quod totam humanam naturam infecit; 
<lb/>et dividitur in partes duas: in prima inquirit de gravitate eius, utrum scilicet 
<lb/>ceteris peccatis gravius fuerit; in secunda inquirit de remissione ipsius, 
<lb/>utrum scilicet primis parentibus remissum sit, ibi: «Si vero quaeritur, an illud 
<lb/>peccatum fuerit dimissum primis parentibus; dicimus eos per poenitentiam 
<lb/>veniam consecutos». Circa primum tria facit: primo movet quaestionem; secundo 
<lb/>inducit quamdam opinionem, et probationem eius, ibi: «Quibusdam ita esse 
<lb/>videtur»; tertio inducit solutionem illius probationis, ibi: «Ad quod dici potest». 
<lb/>«Et licet peccatis parentum, nisi Adae, parvuli non obligentur, non est tamen 
<lb/>diffitendum peccata parentum in filios redundare». Ostenso quod peccata 
<lb/>proximorum parentum in filios non redundant quantum ad infectionem originalis 
<lb/>maculae, hic inquirit utrum in eos redundent aliquo modo quantum ad aliquam 
<lb/>poenam; et dividitur in partes duas: in prima movet dubitationem; in 
<lb/>secunda determinat eam, ibi: «Sed ut ait Hieronymus... attendamus finem illius 
<lb/>auctoritatis». Et dividitur in duas: quia primo determinat eam, exponendo auctoritates 
<lb/>ad litteram; in secunda exponendo eas mystice, ibi: «Quod etiam 
<lb/>mystice intelligendum esse ostendit». Circa primum duo facit: primo ponit auctoritates, 
<lb/>et expositionem per quam ad concordiam reducuntur; secundo excludit 
<lb/>quamdam obiectionem, ibi: «Verumtamen si de imitatoribus illud accipitur, 
<lb/>quare tertiam et quartam generationem tantum commemoravit». 
<lb/>«Quod etiam mystice intelligendum esse ostendit». Hic determinat dubitationem 
<lb/>secundum mysticam positionem; et primo ponit expositionem; secundo 
<lb/>inducit probationem eius quod supposuerat, ibi: «Ad probandum vero, ut ait 
<lb/>Hieronymus, quod primus pulsus cogitationis non puniatur aeternaliter a Deo, 
<lb/>illud de Genesi afferendum est». 
<pb n="vol. 4, p. 598"/>
<lb/><hi rend="bold">QUAESTIO 1</hi>
<lb/>Hic est duplex quaestio. Prima de unitate originalis peccati. Secunda de poena 
<lb/>eiusdem. 
<lb/>Circa primum quaeruntur tria: 1. Si peccata proximorum parentum in filios 
<lb/>transeant quantum ad infectionem maculae originalis; 2. Dato quod non, si eos 
<lb/>ad aliquam poenam obligatur; 3. Si originale peccatum est unum, vel multa. 
<lb/>ARTICULUS 1 
<lb/><hi rend="bold">Utrum aliquis contrahat maculam ex parentibus proximis</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod ex proximis parentibus aliquis contrahat maculam originaliter. 
<lb/>In successiva enim generatione hominum quanto accipitur generans proximius, 
<lb/>tanto efficacius similitudinem suam in genito inducit; unde filii magis assimilantur 
<lb/>patribus quam avis et proavis, et sic deinceps. Sed traductio originalis 
<lb/>est secundum assimilationem generantis ad genitum: quia in originali natus 
<lb/>etiam in originali generat. Ergo magis contrahit natus originale per peccatum 
<lb/>proximi parentis quam per peccatum Adae. 
<lb/>2. Praeterea, ex libidine coitus, ut supra dixit Augustinus, relinquitur originale 
<lb/>in prole. Sed libido illa est proximi parentis, qualitercumque sumatur. Ergo ex 
<lb/>peccatis proximorum parentum proles originaliter inficitur. 
<lb/>3. Praeterea, omnium convenientium in specie est eadem relatio ad naturam 
<lb/>speciei. Sed omnes homines in specie conveniunt. Si ergo Adam per actum proprium 
<lb/>naturam humanam corrumpere potuit, videtur quod etiam alii per actualia 
<lb/>peccata humanam naturam in seipsis corrumpant. Sed filius accipit naturam 
<lb/>humanam a patre. Ergo oportet quod ex peccato actuali proximi parentis 
<lb/>sequatur infectio originalis culpae in prole. 
<lb/>4. Si dicatur, quod hoc non potest esse, quia ex quo natura humana corrupta est 
<lb/>per primum peccatum, ulterius per sequentia non corrumpitur, contra. Primum 
<lb/>peccatum non ex toto naturam humanam corrupit. Sed quod non ex toto corruptum 
<lb/>est, adhuc corruptibile remanet, et magis quam primo fuit. Ergo humanam 
<lb/>naturam possibile est etiam per sequentia peccata corrumpi; et praecipue 
<lb/>cum alia sint aeque gravia, vel graviora quam primum fuit. 
<lb/>5. Si dicatur, quod ideo per actum Adae natura corrumpi potuit, quia ipse principium 
<lb/>naturae suae fuit, quod aliis non convenit; contra. Ponatur quod aliquem 
<lb/>alium hominem Deus ex limo terrae formaret: constat quod istius Adam 
<lb/>principium non esset. Sed illud quod est naturae principium, habet habitudinem 
<lb/>principii ad omnia participantia naturam illam. Ergo videtur quod Adae non 
<pb n="vol. 4, p. 600"/>
<lb/>per se conveniat quod sit principium humanae naturae, sed per accidens tantum. 
<lb/>Illud autem quod est per accidens, non causat variam habitudinem individui 
<lb/>ad naturam speciei, inquantum species est. Ergo ex hoc non sequitur quod 
<lb/>Adam potuerit inficere naturam humanam, cum et alii possent. 
<lb/>SED CONTRA, Roman. 5, 12: «Per unum hominem peccatum in hunc mundum 
<lb/>intravit»; et loquitur de peccato originali, ut supra dixit Augustinus. Ergo tantum 
<lb/>ex primo parente traducitur peccatum originale, et non ex peccatis proximorum 
<lb/>parentum. 
<lb/>Praeterea, originale ex actu originis causatur. Sed actus originis est uniformis 
<lb/>et unus in tota natura humana. Ergo oportet quod infectio quae ex eo consequitur, 
<lb/>non in diversa principia, sed in unum tantum reducatur. 
<lb/><hi rend="bold">Solutio</hi>
<lb/>Respondeo dicendum, quod, sicut supra dictum est, nullus defectus traducitur 
<lb/>de necessitate ex parente in prolem, maxime qui ex parte animae se teneat, nisi 
<lb/>qui naturam speciei respicit. Defectum autem ad naturam pertinentem solum 
<lb/>primum peccatum induxit: ipsum enim discontinuavit adhaesionem hominis ad 
<lb/>Deum. Ex hoc autem quod continue homo Dei adhaerebat, haec virtus illi indita 
<lb/>erat ut sub obedientia rationis continue subderentur inferiores vires, et sub 
<lb/>obedientia animae corpus, propter hoc scilicet quod ratio suo superiori continue 
<lb/>subdita fuerat. Intercisa autem prima obedientia per hoc quod ratio primi 
<lb/>hominis a Deo aversa est per peccatum, consecuta est disturbatio ordinis in 
<lb/>inferioribus viribus ad rationem, et corporis ad animam. Sequentia autem peccata 
<lb/>non sunt causa huius intercisionis, scilicet rationis humanae ad Deum: 
<lb/>quia sive alii homines peccarent, sive non, semper hoc remanebat in natura 
<lb/>humana quod aliquando ratio hominis a Deo aversa fuerat. Sed ex aliis peccatis 
<lb/>relinquuntur defectus et corruptiones personam respicientes, inquantum qui 
<lb/>peccat, efficitur pronior ad peccandum: et ideo peccata actualia proximorum 
<lb/>parentum nullo modo in filios transeunt. 
<lb/>AD OBIECTA 
<lb/>Ad primum ergo dicendum, quod assimilatio generantis ad genitum, per se 
<lb/>loquendo, est in natura speciei; quia generans univocum generat sibi simile in 
<lb/>specie. Contingit autem quandoque quod etiam in accidentibus individui sit 
<lb/>assimilatio filii ad patrem; sed hoc non est nisi in accidentibus corporalibus, ut 
<lb/>quod podagricus generet podagricum; non autem in accidentibus animae: non 
<lb/>enim musicus generat musicum, sed rationalis rationalem. Peccata autem 
<lb/>proximorum parentum nihil in naturam corruptionis inducunt, inquantum natura 
<lb/>est: quia natura iam corrupta est, secundum quod corrumpi potuit, per peccatum 
<pb n="vol. 4, p. 602"/>
<lb/>primi hominis: et ideo natura cum illa corruptione pervenit ad proximos 
<lb/>parentes, et cum illa corruptione naturam traduxit: et ideo dicitur, quod omnis 
<lb/>homo generat inquantum est Adam: et ita patet quod ex solo peccato primi 
<lb/>parentis originale contrahitur. 
<lb/>Ad secundum dicendum, quod libido proximi parentis, per quam peccatum originale 
<lb/>in prolem inducitur, quocumque modo sumatur, non habet virtutem inficiendi 
<lb/>prolem macula culpae, nisi secundum quod consecutum est ex voluntate 
<lb/>inordinata primi parentis: et ideo tota causa infectionis in peccatum primi 
<lb/>parentis retorquetur. 
<lb/>Ad tertium dicendum, quod in Adam fuit natura integra dotata munere, quod 
<lb/>Deus humanae naturae gratis contulerat; unde per peccatum ipsius potuit natura 
<lb/>corrumpi in ipso, et per consequens in omnibus qui naturam humanam ab eo 
<lb/>acciperent: quia genitum accipit naturam a generante qualem generans habet. 
<lb/>In aliis autem hominibus invenitur natura iam corrupta; unde illius corruptionis 
<lb/>ulterius istud peccatum causa esse non potest; sicut quod semel mortuum 
<lb/>est, iterum non occiditur. In quocumque autem homine fuisset inventa humana 
<lb/>natura integra, per peccatum ipsius poterat corrumpi in eo, et in his qui ab eo 
<lb/>descenderent. Unde patet quod servatur eadem relatio omnium hominum ad 
<lb/>naturam communem. 
<lb/>Ad quartum dicendum, quod per peccatum personae non corrumpitur in natura 
<lb/>illud quod ex principiis naturae relinquitur, nisi forte quantum ad personam 
<lb/>illam pertinet; sed corrumpitur solum quantum ad id bonitatis quod naturae 
<lb/>superadditum fuit. Hoc autem totum per primum peccatum subtractum est. Unde 
<lb/>illud naturae quod integrum remanet, per alia peccata corruptibile non fuit, nisi 
<lb/>quantum ad personam peccantis, prout in eo relinquitur minor habilitas ad consequendum gratiam; et talis corruptio ab uno in alterum non transfunditur. 
<lb/>Ad quintum dicendum, quod principium alicuius naturae potest accipi dupliciter. 
<lb/>Vel secundum quod natura consideratur absolute secundum rationem speciei; 
<lb/>et hoc modo Adam non fuit principium naturae humanae nisi per accidens, 
<lb/>nec sic etiam totam naturam humanam infecit; quia si aliquis de limo terrae 
<lb/>iterum formaretur, originalem maculam non haberet. Aut prout habet esse natura 
<lb/>communis in individuis; et hoc modo quodlibet generans est quodammodo 
<lb/>naturae principium in genito; et secundum hunc modum ille homo ex quo 
<lb/>omnes homines geniti sunt, naturae humanae principium dicitur esse. 
<pb n="vol. 4, p. 604"/>
<lb/><hi rend="bold">ARTICULUS 2</hi>
<lb/><hi rend="bold">Utrum culpa proximorum parentum redundet in filios quantum ad poenam</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod culpa proximorum parentum in filios redundet quantum ad 
<lb/>poenam. Primo per id quod dicitur Exod. 20, 5: «Ego sum Deus zelotes, visitans 
<lb/>iniquitates patrum in filios»; et loquitur ibi de visitatione correctionis, 
<lb/>quae per poenam fit. Ergo pro peccatis parentum filii puniuntur. 
<lb/>2. Si dicatur, quod intelligitur tantum de imitantibus peccata patrum, ut in littera 
<lb/>dicitur; contra, ipsa imitatio qua quis peccatorem imitatur, peccatum quoddam 
<lb/>est; nec est peccatum imitati, sed imitantis. Si ergo pro hoc puniantur filii 
<lb/>quod peccata patrum imitantur, non peccata patrum in eis visitat Deus, ut 
<lb/>Scriptura dicit, sed peccata propria. 
<lb/>3. Praeterea, non magis peccat qui imitatur patrem in aliquo genere peccati, 
<lb/>quam ipse pater peccaverit in eodem peccato; immo forte minus, secundum quod 
<lb/>habet maius inclinans ad peccandum, scilicet exemplum patris. Sed qui plus non 
<lb/>peccat, plus non debet puniri. Si ergo pater pro illo peccato temporaliter punitus 
<lb/>non fuit, iniustum est ut pro eius imitatione filius puniatur. Si ergo punitur, videtur 
<lb/>quod pro utroque peccato filius puniatur, scilicet proprio, et patris. 
<lb/>4. Praeterea, iustitia humana exemplata est a divina. Sed secundum humanam 
<lb/>iustitiam filii pro peccato parentum exheredantur. Ergo et secundum divinam 
<lb/>iustitiam filii pro peccatis patrum puniuntur. 
<lb/>5. Praeterea, magis est coniunctus filius patri quam populus regi. Sed pro peccato 
<lb/>Regis populus punitur, ut legitur 2 Regum, ult., quando David populum 
<lb/>numeravit. Ergo multo fortius pro peccato parentum filii puniuntur. 
<lb/>SED CONTRA Ezech. 18, 19: «Filius non portabit iniquitatem patris». Portaret 
<lb/>autem, si pro eius peccato poenam subiret. Ergo filii pro peccatis parentum non 
<lb/>puniuntur. 
<lb/>Praeterea, poena respondet culpae. Sed culpa patris actualis non transfunditur 
<lb/>in filium. Ergo iniustum est quod pro culpa patris filius puniatur. 
<lb/><hi rend="bold">Solutio</hi>
<lb/>Respondeo dicendum, quod filius potest dupliciter considerari: vel inquantum 
<lb/>est persona quaedam; vel prout est quaedam res parentis: quia ad felicitatem 
<lb/>civilem inter alia bona fortunae quae conferunt organice ad illam, etiam proles 
<lb/>conferre dicitur a Philosopho. Est autem filius res quaedam 
<pb n="vol. 4, p. 606"/>
<lb/>parentis quantum ad corpus quod a patre habet, et quantum ad res mundi, de 
<lb/>quibus filius patrem iuvare tenetur. Sed quantum ad animam, quae immediate a 
<lb/>Deo creatur, non est res parentis, sed ipsius Dei: et hoc significatur Ezech. 18, 4: 
<lb/>«Sicut anima patris mea est, ita et anima filii». 
<lb/>Sciendum est ergo, quod peccatum consequitur duplex poena. Una per se, quae 
<lb/>ad animam pertinet, et in praesenti, ut amissio gratiae et turbatio conscientiae 
<lb/>et huiusmodi, et in futuro, ut poena inferni; et huiusmodi poena nunquam filius 
<lb/>pro peccato patris punitur, quia ista poena non attingit ipsum secundum quod 
<lb/>est res patris. Alia poena consequitur peccatum quasi per accidens, sicut infirmitates 
<lb/>corporales, et aliae poenae temporales; unde nec etiam semper peccantibus 
<lb/>tales poenae infliguntur, sed secundum moderationem providentiae divinae 
<lb/>cuncta gubernantis: et tali poena quandoque punitur filius pro peccato 
<lb/>patris, nisi fiat impedimentum ex parte filii, ut contrarius peccato patris existat 
<lb/>per bonam vitam: haec enim poena contingit ipsum secundum quod est res 
<lb/>patris; sicut etiam pro peccato hominis quandoque occiduntur animalia, et 
<lb/>effodiuntur domus, in quibus nulla est culpa. 
<lb/>AD OBIECTA 
<lb/>Ad primum ergo dicendum, quod auctoritas ista intelligitur de poena temporali, 
<lb/>et in illis qui imitando peccatum parentum, non praestant impedimentum 
<lb/>vindictae. 
<lb/>Ad secundum dicendum, quod imitatio non ponitur causa prima, pro quo poena 
<lb/>temporalis infligatur; sed quasi causa media per quam influentia causae primae 
<lb/>ad effectum coniungitur; virtus enim peccati parentis non pervenit in 
<lb/>istum, si peccato repugnet. Sed per imitationem quodammodo continuatur; 
<lb/>unde ex hoc non tollitur quin pro peccato patris aliquo modo puniatur. 
<lb/>Ad tertium dicendum, quod in filio imitante peccatum patris est duplex ratio 
<lb/>quare temporaliter puniatur: tum quia ipsemet peccat imitando patrem; tum 
<lb/>quia res patris est, et decet ut pro peccato patris puniatur, inquantum est res 
<lb/>eius. In patre autem erat una ratio tantum; et ideo magis punitur filius quam 
<lb/>pater; et praecipue quia contingit ut filii qui peccata patrum imitantur, liberius 
<lb/>peccent, quasi in his nutriti, et in plura peccata se praecipitant cum minori conscientiae 
<lb/>remorsu propter consuetudinem et auctoritatem maiorum suorum. 
<lb/>Ad quartum dicendum, quod iustitia humana non punit filium pro peccato 
<lb/>patris in eo etiam quod ex patre iam accepit; sed in eo quod ex patre accepturus 
<lb/>esset vel quantum ad corpus, vel etiam quantum ad possessiones: non enim 
<lb/>quia pater peccat, filius iam natus truncatur, neque filius mancipatus exheredatur: 
<lb/>sed per accidens poena patris redundat in filium, quando patri aufertur id 
<lb/>quod in filium ex patre transire debebat, ut hereditas, vel etiam membrum, quia 
<lb/>ex truncatis truncatus nascitur. 
<pb n="vol. 4, p. 608"/>
<lb/>Ad quintum dicendum, quod populus est res Regis, et punitur populus, ut in 
<lb/>poena eius Rex puniatur: et hoc praecipue contingit, ut Gregorius dicit, 
<lb/>quando peccata populi merentur ut super eos Rex peccator 
<lb/>constituatur, vel in peccatum labi permittatur, ut Iob 34, 30: «Qui regnare facit 
<lb/>hypocritam propter peccata populi». Et sic patet quod populus etiam pro peccato 
<lb/>proprio punitur. 
<lb/>ARTICULUS 3 
<lb/><hi rend="bold">Utrum peccatum originale sit unum tantum</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod peccatum originale non sit unum tantum. Quod enim pluraliter 
<lb/>significatur, unum esse non potest. Sed sancti de originali loquentes, pluraliter 
<lb/>ipsum significant, ut Rabanus, qui dicit, quod 
<lb/>homini in peccatum redeunti, non solum peccata quae post baptismum egit, 
<lb/>imputabuntur ad poenam, sed originalia quae in baptismo ei dimissa sunt, ut 
<lb/>4 lib. Sententiarum, 22 dist., dicitur. Ergo originale peccatum non est unum 
<lb/>tantum. 
<lb/>2. Praeterea, impossibile est quod unus habitus inclinet ad omnes actus peccati, 
<lb/>praecipue cum quidam eorum ad invicem contrarientur. Sed secundum 
<lb/>Anselmum, originale est pronitas ad omne malum. Ergo 
<lb/>impossibile est quod sit unum tantum. 
<lb/>3. Praeterea, uni culpae debetur una poena. Sed peccato originali multiplex 
<lb/>poena debetur, ut carentia visionis divinae, necessitas moriendi, et huiusmodi. 
<lb/>Ergo non est tantum una culpa. 
<lb/>4. Praeterea, impossibile est idem accidens in anima et corpore esse sicut in 
<lb/>subiecto. Sed foeditas originalis ex carne resultat in animam; et tamen postquam 
<lb/>animam infecerit, in carne esse non desinit. Ergo non est una tantum 
<lb/>infectio, sed plures. 
<lb/>5. Praeterea, diversarum potentiarum diversae sunt privationes et habitus. Sed 
<lb/>per originale omnes potentiae animae sunt corruptae. Ergo originale impossibile 
<lb/>est unum esse. 
<lb/>SED CONTRA, Rom. 5 in Glossa: «Unus homo unum peccatum misit in mundum», 
<lb/>et loquitur de originali. Ergo originale est unum. 
<lb/>Praeterea, subiectum originalis est essentia animae, ut supra dictum est. Sed 
<lb/>essentia animae est tantum una. Ergo originale est tantum unum. 
<pb n="vol. 4, p. 610"/>
<lb/><hi rend="bold">Solutio</hi>
<lb/>Respondeo dicendum, quod in aliquo habente plures partes potest esse corruptio 
<lb/>in partibus duplex: vel ex eo quod solvitur illa aequalitas ex qua omnium 
<lb/>partium bona habitudo erat; vel ex eo quod solvitur aliquid eorum quod determinatam 
<lb/>partem servabat, ut patet in corpore. Contingit enim debilitatem fieri 
<lb/>in partibus corporis ex eo quod solvitur aequalitas complexionis ex qua erat 
<lb/>vigor in omnibus partibus corporis, sicut in febre accidit: et ideo una febris est 
<lb/>qua partes omnes corporis debilitantur, et non singulae in singulis partibus. 
<lb/>Contingit etiam partes corporis debilitari per hoc quod defectus est alicuius in 
<lb/>quo virtus membri consistebat: et tunc oportet quod diversis partibus diversae 
<lb/>corruptiones respondeant, sicut quod oculus est lippus, et pes est claudus, et sic 
<lb/>de aliis. 
<lb/>Similiter contingit esse corruptionem in partibus animae dupliciter. Aut ex eo 
<lb/>quod uniuscuiusque partis animae fit corruptio quantum ad id quod proprium 
<lb/>est sibi, sicut est in peccato actuali, quia per proprium actum potentiae inducitur 
<lb/>prava dispositio et habitus in ipsa: et secundum hoc oportet ut plurium 
<lb/>potentiarum sint plures corruptiones: non enim eodem habitu peccati corrumpuntur 
<lb/>concupiscibilis et irascibilis, et sic de aliis: sed sicut diversis habitibus 
<lb/>virtutum perficiuntur, ita etiam diversis habitibus vitiorum corrumpuntur. Aut 
<lb/>ex eo quod tollitur illud quod omnes partes animae in recto ordine conservabat: 
<lb/>et talis corruptio est per originale peccatum, quod est privatio originalis iustitiae; 
<lb/>et ideo peccatum originale, quo omnes partes animae corrumpuntur, est 
<lb/>unum tantum in homine uno; in pluribus autem numero differunt. 
<lb/>AD OBIECTA 
<lb/>Ad primum ergo dicendum, quod peccatum originale quodammodo est actualium 
<lb/>peccatorum principium, inquantum fomes ad actualia peccata inclinat. 
<lb/>Omnis autem effectus secundum virtutem est in sua causa. Peccatum ergo originale 
<lb/>per essentiam est unum, sed virtute multiplex; et ideo pluraliter significari 
<lb/>potest: vel propter multos defectus coincidentes. 
<lb/>Ad secundum dicendum, quod sicut movens est duplex, unum per se, et aliud 
<lb/>per accidens, quod est removens prohibens; ita etiam inclinans ad peccatum 
<lb/>invenitur in anima duplex: unum per se, scilicet habitus et dispositio ex peccato 
<lb/>relicta, quia secundum similitudinem dispositionis est actus ad quem dispositio 
<lb/>inclinat: aliud per accidens, quasi removens prohibens: et sic peccatum originale 
<lb/>ad omnia actualia inclinat, inquantum removet originalem iustitiam, per 
<lb/>quam vires a lapsu in peccatum continebantur. Et ideo non oportet quod secundum 
<lb/>diversitatem peccatorum actualium diversificetur originale; contingit enim 
<lb/>quod idem removens prohibens est causa per accidens contrariorum motuum: 
<lb/>sicut patet in corruptione corporum mixtorum, quia abeunte virtute quae miscibilia 
<lb/>in unum continebat, quodlibet elementorum in suum locum tendit. 
<pb n="vol. 4, p. 612"/>
<lb/>Ad tertium dicendum, quod poena quae per se originali culpae respondet, est 
<lb/>carentia visionis divinae; aliae autem poenae consequuntur ipsam quasi per 
<lb/>accidens: quia ex quo subtracta est originalis iustitia, qua corpus animae 
<lb/>subiacebat, oportet quod vita hominis permaneat secundum exigentiam corporis: 
<lb/>unde sequitur necessitas moriendi, quia corpus ex contrariis compositum 
<lb/>est: et similiter est de aliis. 
<lb/>Ad quartum dicendum, quod subiectum originalis culpae non est caro, sed 
<lb/>anima. Oportet enim quod in eodem subiecto sint privatio et habitus; unde sicut 
<lb/>illa originalis iustitia quae in anima erat, continebat corpus a morte virtute 
<lb/>animae iustitiam habentis; ita etiam ex privatione quae est in anima, resultat 
<lb/>defectus omnis qui est in corpore; nec defectus iste erat in carne ante infusionem 
<lb/>animae in actu, sed virtute tantum, ut supra dictum est. 
<lb/>Ad quintum patet responsio per id quod supra dictum est. 
<pb n="vol. 4, p. 614"/>
<lb/><hi rend="bold">QUAESTIO 2</hi>
<lb/>Deinde quaeritur de poena originalis peccati; et circa hoc quaeruntur duo: 
<lb/>1. Utrum peccato originali post mortem debeatur poena sensibilis in illis qui in 
<lb/>originali tantum peccato decedunt; 2. Utrum aliquem interiorem dolorem sentiant 
<lb/>in anima spiritualem qui pro peccato originali tantum puniuntur. 
<lb/>ARTICULUS 1 
<lb/><hi rend="bold">Utrum poena sensibilis debeatur peccato originali secundum se</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod peccato originali secundum se debeatur poena sensibilis. Dicit 
<lb/>enim Augustinus De fide ad Petrum: «Firmissime tene, et nullatenus 
<lb/>dubites parvulos qui sine sacramento baptismatis de hoc saeculo transierunt, 
<lb/>aeterno supplicio puniendos». Sed supplicium poenam sensibilem nominat. 
<lb/>Ergo parvuli qui pro solo originali punientur, sensibilem poenam sustinebunt. 
<lb/>2. Praeterea, maiori culpae debetur maior poena. Sed originale est maius peccatum 
<lb/>quam veniale, quia plus habet de aversione, eo quod gratiam subtrahit: 
<lb/>veniale autem gratiam secum compatitur: et iterum aeterna poena punitur originale; 
<lb/>sed veniale temporali. Cum ergo veniali peccato debeatur poena sensibilis, 
<lb/>multo amplius originali. 
<lb/>3. Praeterea, gravius puniuntur peccata post hanc vitam quam in vita ista, ubi 
<lb/>est misericordiae locus. Sed in hac vita respondet originali poena sensibilis: 
<lb/>pueri enim qui solum originalem habent multas poenas sensibiles sustinent, nec 
<lb/>iniuste. Ergo et post hanc vitam poena sensibilis debetur. 
<lb/>4. Praeterea, sicut in peccato actuali est aversio et conversio, ita in peccato 
<lb/>originali aliquid aversioni respondet, scilicet privatio originalis iustitiae, et aliquid 
<lb/>conversioni, scilicet concupiscentia. Sed peccato actuali ratione conversionis 
<lb/>debetur poena sensibilis. Ergo et originali ratione concupiscentiae. 
<lb/>5. Praeterea, corpora puerorum post resurrectionem aut erunt passibilia, aut 
<lb/>impassibilia. Si impassibilia (et nullum corpus humanum potest esse impassibile, 
<lb/>nisi vel per dotem impassibilitatis, sicut est in beatis, vel ratione originalis 
<lb/>iustitiae, sicut in statu innocentiae), ergo corpora puerorum vel habebunt 
<lb/>dotem impassibilitatis, et sic gloriosa erunt, et non erit differentia inter pueros 
<lb/>baptizatos et non baptizatos, quod est haereticum; vel originalem iustitiam 
<lb/>habebunt, et sic originali peccato carebunt; nec pro peccato originali punientur, 
<lb/>quod est similiter haereticum. Si autem sint passibilia (omne autem passibile 
<lb/>de necessitate patitur, activo praesente); ergo praesentibus corporibus sensibilibus 
<lb/>activis sensibilem poenam patientur. 
<pb n="vol. 4, p. 616"/>
<lb/>SED CONTRA, Augustinus dicit poenam parvulorum, qui originali 
<lb/>tantum tenentur, omnium esse mitissimam. Sed hoc non esset, si sensibili poena 
<lb/>torquerentur: quia poena ignis inferni est gravissima. Ergo poenam sensibilem 
<lb/>non sustinebunt. 
<lb/>Praeterea, acerbitas poenae sensibilis delectationi culpae respondet. Apocal. 18, 7: 
<lb/>«Quantum glorificavit se et in deliciis fuit, tantum date illi tormentum et luctum». 
<lb/>Sed in peccato originali non est aliqua delectatio sicut nec operatio: 
<lb/>delectatio enim operationem consequitur, ut ex 10 Ethic. patet. Ergo peccato 
<lb/>originali non debetur poena sensibilis. 
<lb/><hi rend="bold">Solutio</hi>
<lb/>Respondeo dicendum, quod poena debet esse proportionata culpae, ut dicitur 
<lb/>Isai. 27, 8: «In mensura contra mensuram, cum abiecta fuerit, iudicabis eam». 
<lb/>Defectus autem qui per originem traducitur, rationem culpae habens, non est 
<lb/>per subtractionem vel corruptionem alicuius boni quod naturam humanam consequitur 
<lb/>ex principiis suis; sed per subtractionem vel corruptionem alicuius 
<lb/>quod naturae superadditum erat: nec ista culpa ad hunc hominem pertinet, nisi 
<lb/>secundum quod talem naturam habet, quae hoc bono quod in eo natum erat 
<lb/>esse et possibile conservari, destituta est; et ideo nulla alia poena sibi debetur 
<lb/>nisi privatio illius finis ad quem donum subtractum ordinabat; ad quod per se 
<lb/>natura humana attingere non potest. Hoc autem est divina visio; et ideo carentia 
<lb/>huius visionis est propria et sola poena originalis peccati post mortem: si 
<lb/>enim alia poena sensibilis pro peccato originali post mortem infligeretur, puniretur 
<lb/>iste non secundum hoc quod culpam habuit: quia poena sensibilis pertinet 
<lb/>ad id quod personae proprium est: quia per passionem huius particularis, talis 
<lb/>poena est. Unde sicut culpa non fuit per operationem eius, ita nec poena per 
<lb/>passionem ipsius esse debet; sed solum per defectum illius ad quod natura de 
<lb/>se insufficiens erat. In aliis autem perfectionibus et bonitatibus quae naturam 
<lb/>humanam consequuntur ex suis principiis, nullum detrimentum sustinebunt pro 
<lb/>peccato originali damnati. 
<lb/>AD OBIECTA 
<lb/>Ad primum ergo dicendum, quod supplicium non nominat in auctoritate illa 
<lb/>poenam sensibilem, sed solum poenam damni, quae est carentia divinae visionis; 
<lb/>sicut etiam nomine ignis frequenter in Scriptura quaelibet poena figurari 
<lb/>consuevit. 
<lb/>Ad secundum dicendum, quod inter omnia peccata minimum est originale, eo 
<lb/>quod minimum habet de voluntario: non enim est voluntarium voluntate istius 
<lb/>personae, sed voluntate principii naturae tantum. Peccatum autem actuale, 
<lb/>etiam veniale, est voluntarium voluntate eius in quo est; et ideo minor poena 
<lb/>debetur originali quam veniali. Nec obstat quod originale non compatitur 
<pb n="vol. 4, p. 618"/>
<lb/>secum gratiam: privatio enim gratiae non habet rationem culpae, sed poenae, 
<lb/>nisi inquantum ex voluntate est. Unde ubi minus est de voluntario, minus est de 
<lb/>culpa. Similiter etiam non obstat quod peccato actuali veniali temporalis poena 
<lb/>debetur: quia hoc est per accidens, inquantum decedens in veniali tantum gratiam 
<lb/>habet, virtute cuius poena purgata est. Si autem veniale peccatum sine 
<lb/>gratia in aliquo esset, perpetuam poenam haberet. 
<lb/>Ad tertium dicendum, quod non est eadem ratio de poena sensibili ante mortem 
<lb/>et post mortem: quia ante mortem poena sensibilis consequitur virtutem naturae 
<lb/>agentis, sive sit poena sensibilis interior, ut febris, vel aliquid huiusmodi; 
<lb/>sive etiam sensibilis poena exterior, ut ustio, sive aliquid huiusmodi: sed post 
<lb/>mortem nihil aget virtute naturae, sed secundum iustitiae divinae ordinem tantum, 
<lb/>sive in animam separatam, in quam constat quod ignis naturaliter agere 
<lb/>non potest, sive etiam in corpus post resurrectionem: quia tunc omnis actio 
<lb/>naturalis cessabit, cessante motu primi mobilis, qui est causa omnis motus et 
<lb/>alterationis corporalis. 
<lb/>Ad quartum dicendum, quod dolor sensibilis respondet delectationi sensibili, 
<lb/>quae est in conversione actualis peccati. Concupiscentia autem habitualis, 
<lb/>quae est in originali peccato, delectationem non habet; ideo dolor sensibilis 
<lb/>non respondet sibi pro poena. 
<lb/>Ad quintum dicendum, quod corpora puerorum non erunt impassibilia ex defectu 
<lb/>potentiae ad patiendum in ipsis, sed ex defectu exterius agentis in ipsa: quia 
<lb/>post resurrectionem nullum corpus erit agens in alterum, praecipue ad corruptionem 
<lb/>inducendam per actionem naturae; sed erit actio tantum ad puniendum 
<lb/>ex ordine divinae iustitiae; unde illa corpora poenam non patientur quibus 
<lb/>poena sensibilis ex divina iustitia non debetur. Corpora autem sanctorum erunt 
<lb/>impassibilia, quia deficiet in eis potentia ad patiendum; et ideo impassibilitas 
<lb/>erit in eis dos, non autem in pueris. 
<lb/>ARTICULUS 2 
<lb/><hi rend="bold">Utrum pueri non baptizati sentiant in anima afflictionem spiritualem</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod pueri non baptizati afflictionem spiritualem in anima sentiant. 
<lb/>Quia, sicut dicit Chrysostomus, in damnatis gravior erit 
<lb/>poena quod Dei visione carebunt, quam quod igne inferni cremabuntur. Sed 
<lb/>pueri visione divina carebunt. Ergo afflictionem spiritualem ex hoc sentient. 
<pb n="vol. 4, p. 620"/>
<lb/>2. Praeterea, carere illo quod quis vult habere, sine afflictione esse non potest. 
<lb/>Sed pueri vellent visionem divinam habere: alias voluntas eorum actualiter perversa 
<lb/>esset. Ergo cum ea careant, videtur quod ex hoc afflictionem sentiant. 
<lb/>3. Si dicatur, quod non affliguntur, quia sciunt se non culpa propria ea esse privatos, 
<lb/>contra. Immunitas a culpa dolorem poenae non minuit, sed auget; non 
<lb/>enim si aliquis non propria culpa exheredatur vel mutilatur, propter hoc minus 
<lb/>dolet. Ergo etiam quamvis pueri non propria culpa tanto bono priventur, ex hoc 
<lb/>eorum dolor non tollitur. 
<lb/>4. Praeterea, sicut pueri baptizati se habent ad meritum Christi, ita non baptizati 
<lb/>ad meritum Adae. Sed pueri baptizati ex merito Christi consequuntur praemium 
<lb/>vitae aeternae. Ergo et non baptizati dolorem sustinent ex hoc quod per 
<lb/>demeritum Adae aeterna vita privantur. 
<lb/>5. Praeterea, absentari a re amata non potest esse sine dolore. Sed pueri naturalem 
<lb/>cognitionem de Deo habebunt, et eadem ratione naturaliter eum diligent. 
<lb/>Ergo cum ab eo sint in perpetuum separati. Videtur quod hoc sine dolore pati 
<lb/>non possint. 
<lb/>SED CONTRA, si pueri non baptizati post mortem dolorem interiorem habeant, 
<lb/>aut dolebunt de culpa, aut de poena. Si de culpa, cum a culpa illa ulterius 
<lb/>emundari non possint, dolor ille erit in desperationem inducens. Sed talis dolor 
<lb/>in damnatis est vermis conscientiae. Ergo pueri vermem conscientiae habebunt, 
<lb/>et sic non esset eorum poena mitissima, ut in littera dicitur. Si autem de poena 
<lb/>dolerent, ergo cum poena eorum iuste a Deo sit, voluntas eorum divinae iustitiae 
<lb/>obviaret; et sic actualiter deformis esset, quod non conceditur. Ergo nullum 
<lb/>dolorem interiorem sentient. 
<lb/>Praeterea, ratio recta non patitur ut aliquis perturbetur de eo quod in ipso non 
<lb/>fuit ut vitaretur: propter quod Seneca probat, quod perturbatio in sapientem 
<lb/>non cadit. Sed in pueris est ratio recta nullo actuali peccato obliquata. Ergo 
<lb/>non turbabuntur de hoc quod talem poenam sustinent, quam vitare nullo modo 
<lb/>potuerunt. 
<lb/><hi rend="bold">Solutio</hi>
<lb/>Respondeo dicendum, quod circa hoc est triplex opinio. Quidam enim dicunt, 
<lb/>quod pueri nullum dolorem sustinebunt, quia in eis adeo ratio obtenebrata erit 
<lb/>ut non cognoscant se amisisse quod amiserunt: quod probabile non videtur, ut 
<lb/>anima ab onere corporis absoluta ea non cognoscat quae saltem ratione investigari 
<lb/>possint, et etiam multo plura. 
<lb/>Et ideo alii dicunt, quod in eis est perfecta cognitio eorum quae naturali cognitioni 
<lb/>subiacent, et cognoscunt Deum, et se eius visione privatos esse, et ex hoc 
<lb/>aliquem dolorem sentient; tamen mitigabitur eorum dolor, inquantum non propria 
<lb/>voluntate culpam incurrerunt pro qua damnati sunt. Hoc etiam probabile 
<pb n="vol. 4, p. 622"/>
<lb/>non videtur: quia talis dolor parvus esse non potest de tanti boni amissione, et 
<lb/>praecipue sine spe recuperationis; unde poena eorum non esset mitissima. 
<lb/>Praeterea omnino eadem ratione qua dolore sensibili et exterius affligente non 
<lb/>punientur, etiam dolorem interiorem non sentient: quia dolor poenae delectationi 
<lb/>culpae non respondet; unde delectatione remota a culpa originali, omnis 
<lb/>dolor ab eius poena excluditur. 
<lb/>Et ideo alii dicunt, quod cognitionem perfectam habebunt eorum quae naturali 
<lb/>cognitioni subiacent, et vita aeterna se privatos esse cognoscent, et causam 
<lb/>quare ab ea exclusi sunt; nec tamen ex hoc aliquo modo affligentur: quod qualiter 
<lb/>esse possit videndum est. 
<lb/>Sciendum ergo, quod ex hoc quod caret aliquis eo quod suam proportionem 
<lb/>excedit, non affligitur, si sit rectae rationis; sed tantum ex hoc quod caret eo ad 
<lb/>quod aliquo modo proportionatus fuit: sicut nullus sapiens homo affligitur de 
<lb/>hoc quod non potest volare sicut avis vel quia non est rex vel imperator, cum 
<lb/>sibi non sit debitum: affligeretur autem, si privaretur eo ad quod habendum aliquo 
<lb/>modo aptitudinem habuit. Dico ergo, quod omnis homo usum liberi arbitrii 
<lb/>habens proportionatus est ad vitam aeternam consequendam, quia potest se ad 
<lb/>gratiam praeparare, per quam vitam aeternam merebitur; et ideo si ab hoc 
<lb/>deficiant, maximus erit dolor eis, quia amittunt illud quod suum esse possibile 
<lb/>fuit. Pueri autem nunquam fuerunt proportionati ad hoc quod vitam aeternam 
<lb/>haberent; quia nec eis debebatur ex principiis naturae, cum omnem facultatem 
<lb/>naturae excedat, nec actus proprios habere potuerunt quibus tantum bonum 
<lb/>consequerentur; et ideo nihil omnino dolebunt de carentia visionis divinae; 
<lb/>immo magis gaudebunt de hoc quod participabunt multum de divina bonitate, 
<lb/>et perfectionibus naturalibus. 
<lb/>Nec potest dici, quod fuerunt proportionati ad vitam aeternam consequendam, 
<lb/>quamvis non per actionem suam, tamen per actionem aliorum circa eos: quia 
<lb/>potuerunt ab aliis baptizari, sicut et multi pueri eiusdem conditionis baptizati, 
<lb/>vitam aeternam consecuti sunt: hoc enim est superexcedentis gratiae ut aliquis 
<lb/>sine actu proprio praemietur; unde defectus talis gratiae non magis tristitiam 
<lb/>causat in pueris decedentibus non baptizatis quam in sapientibus hoc quod eis 
<lb/>multae gratiae non fiunt quae aliis similibus factae sunt. 
<lb/>AD OBIECTA 
<lb/>Ad primum ergo dicendum, quod in damnatis pro culpa actuali, qui usum liberi 
<lb/>arbitrii habuerunt, fuit aptitudo ad vitam aeternam consequendam, non autem 
<lb/>in pueris, ut dictum est; et ideo non est similis ratio de utrisque. 
<lb/>Ad secundum dicendum, quod quamvis voluntas sit possibilium et impossibilium, 
<lb/>ut in 3 Ethic. dicitur; tamen voluntas ordinata et completa, non est 
<lb/>nisi eorum ad quae quis aliquo modo ordinatus est: et si in hac voluntate deficiant 
<lb/>homines dolent; non autem si deficiant ab illa voluntate quae impossibilium 
<lb/>est, quae potius velleitas quam voluntas debet dici: non enim aliquis illud 
<lb/>vult simpliciter; sed vellet, si possibile foret. 
<pb n="vol. 4, p. 624"/>
<lb/>Ad tertium dicendum, quod ad habendum proprium patrimonium vel membra 
<lb/>corporis sui quilibet est ordinatus; et ideo non est mirum, si dolet aliquis de 
<lb/>earum amissione, sive pro culpa sua sive pro aliena eis privetur. Unde patet 
<lb/>quod ratio non procedit ex simili. 
<lb/>Ad quartum dicendum, quod donum Christi excedit peccatum Adae, ut ad 
<lb/>Rom. 5 dicitur; unde non oportet quod pueri non baptizati tantum habeant de 
<lb/>malo quantum baptizati habent de bono. 
<lb/>Ad quintum dicendum, quod quamvis pueri non baptizati sint separati a Deo 
<lb/>quantum ad illam coniunctionem quae est per gloriam, non tamen ab eo penitus 
<lb/>sunt separati, immo sibi coniunguntur per participationem naturalium bonorum; 
<lb/>et ita etiam de ipso gaudere poterunt naturali cognitione et dilectione. 
<lb/><hi rend="bold">EXPOSITIO TEXTUS</hi>
<lb/>«Quod vero in actuali peccato Adae plura notari valeant peccata, Augustinus 
<lb/>in Enchiridio insinuat». Sciendum est, quod in aliquo peccato possunt notari 
<lb/>deformitates plurium peccatorum dupliciter. Aut proprie, et sic in peccato Adae 
<lb/>apparet deformitas superbiae, gulae, et inobedientiae, et huiusmodi: aut quasi 
<lb/>metaphorice, et sic in eo ostenditur deformitas homicidii, quia seipsum spiritualiter 
<lb/>occidit, et fornicationis, quia spiritualiter fornicatus est, a Deo recedens; 
<lb/>et tamen est unum solum peccatum, has deformitates ex diversis circumstantiis 
<lb/>habens, speciem peccati ex ultimo fine retinens; et ideo etiam non oportet 
<lb/>quod peccatum originale ex eo causatum sit multa. 
<lb/>«Non est putandum gravius fuisse peccato in Spiritum Sanctum». Contra. 
<lb/>Homo primus habuit minus impellens ad peccatum quam sequentes. Quanto 
<lb/>autem aliquis minori tentatione cadit, gravius peccat. Ergo primus homo gravius 
<lb/>peccavit ceteris sequentibus. 
<lb/>Praeterea, magis malum est quod magis nocet. Illud autem peccatum plus ceteris 
<lb/>nocuit. Ergo peius fuit. 
<lb/>Et dicendum, quod contingit aliquod peccatum esse simpliciter levius altero, 
<lb/>quod quantum ad aliquam circumstantiam gravius est, ut supra dictum est, 
<lb/>dist. 22, cum de peccato Adae ageretur; eo quod peccatum simpliciter gravius 
<lb/>esse dicitur quod ex specie sua gravitatem maiorem habet vel ex pluribus circumstantiis 
<lb/>magis aggravatur, vel ex una circumstantia magis actum deformante; 
<lb/>unde multa alia peccata simpliciter graviora sunt primo peccato Adae, tum 
<lb/>quia ex maiori contemptu, tum quia ex sua specie maiorem turpitudinem 
<lb/>habent; sed quo ad hanc circumstantiam, quod sola exteriori tentatione pulsatus 
<lb/>cecidit, gravius est illis peccatis, ad quae etiam interior tentatio impellit. 
<lb/>Unde patet responsio ad primum. 
<pb n="vol. 4, p. 626"/>
<lb/>Ad secundum dicendum, quod hoc est per accidens, quod tale nocumentum 
<lb/>naturae humanae intulit, quia scilicet fuit primum peccatum quod naturam 
<lb/>humanam vitiavit, et ordinem animae ad Deum interrupit in illo ex quo omnes 
<lb/>homines per coitum generati, naturam humanam traxerunt. Quodcumque 
<lb/>autem aliud peccatum fuisset hoc modo primum, etiam similem effectum 
<lb/>habuisset, sive fuisset peccatum operis, sive voluntatis; quamvis quidam aliter 
<lb/>dicant, dicentes, si Adam alio modo peccasset, non incurrisse eum necessitatem 
<lb/>moriendi: quia haec poena illi tantum culpae videtur ordinata esse a Deo, cum 
<lb/>dicit, Gen. 2, 17: «Quacumque die comederis ex eo, morte morieris». Sed in 
<lb/>hoc ostenditur, etiam si alia peccata commisisset, quod similem poenam sustinuisset, 
<lb/>quasi a minori. Gravius est enim praeceptum praeterire naturalis legis, 
<lb/>quo prohibetur illud quod in se est malum, quam praeterire praeceptum disciplinae, 
<lb/>quo prohibetur quod non est malum, nisi quia prohibitum. 
<lb/>« Si vero quaeritur, an illud peccatum primis parentibus fuerit dimissum; dicimus 
<lb/>eos per poenitentiam veniam consecutos ». Videtur quod primi parentes pro 
<lb/>peccato non satisfecerint: quia cum bonum sit potentius quam malum, ut probat 
<lb/>Dionysius, si peccato proprio totum genus humanum primi 
<lb/>parentes interfecerunt, multo fortius satisfactione propria maculam quam 
<lb/>induxerant, abstersissent, si satisfecissent. - Sed dicendum est, quod primum 
<lb/>peccatum interrumpere potuit rectum ordinem humanae rationis in Deum, 
<lb/>ratione cuius inducta est necessitas ut interrumperetur ordo corporis ad animam 
<lb/>per mortem, et sic vitium personae in naturam potuit redundare: sed eius 
<lb/>poenitentia non potuit facere ut ordo ille non fuisset interruptus: quia quod factum 
<lb/>est pro infecto haberi non potest. Unde non potuit restituere quod peccatum 
<lb/>abstulerat quantum ad naturam, sed solum quantum ad personam, quae a reatu 
<lb/>actuali purgatur per poenitentiam: non enim potest natura in statum altiorem 
<lb/>revocari nisi per id quod naturam totam excedit; et ideo oportuit ad curationem 
<lb/>naturae ut esset Deus et homo qui naturam perfecte curaret. Sed hoc ad tertium 
<lb/>librum magis pertinet. 
<lb/>«Si homo in ea iuste vixerit, non continuo meretur eam mortem non perpeti». 
<lb/>Hoc ideo contingit, quia quamvis per iustitiam hominis purgetur infectio originalis 
<lb/>culpae, secundum hoc quod ex natura in personam redundat, non tamen 
<lb/>purgatur quantum ad ipsam naturam absolute; et ideo poenae quae ipsi naturae 
<lb/>debentur, non remittuntur, quamdiu in tali natura infectio maneat; etiamsi 
<lb/>centies moreretur homo, et in pristinum statum resurgeret: semper enim manente 
<lb/>infectione naturae, manet obligatio ad poenam. 
<pb n="vol. 4, p. 634"/>
<lb/><hi rend="bold">IN SECUNDUM SENTENTIARUM, DISTINCTIO 34</hi>
<lb/><hi rend="bold">DIVISIO TEXTUS</hi>
<lb/>Postquam determinavit de peccato originali, quod a primis parentibus in posteros 
<lb/>transit per carnis originem; hic incipit determinare de actuali, quod a 
<lb/>parentibus in posteros transit per imitationem operis; et dividitur in partes 
<lb/>duas: in prima determinat de peccato actuali quantum ad rationem mali; in 
<lb/>secunda determinat de eo ex parte actus, in quo deformitas fundatur, per quam 
<lb/>malum dicitur esse actuale peccatum, dist. 35, ibi: «Post hoc videndum est quid 
<lb/>sit peccatum . 
<lb/>Prima dividitur in duas: in prima determinat de malo, veritatem ostendens; in 
<lb/>secunda excludit quamdam obiectionem, ibi: «Ad hoc autem quod dictum est, 
<lb/>malum esse quod bonum est, quidam sic opponunt». Circa primum tria facit: 
<lb/>primo dicit de quo intendit; secundo prosequitur suum propositum, ibi: «Causa 
<lb/>et origo primi peccati res bona extitit»; tertio epilogat quae dicta sunt, ibi: «Ex 
<lb/>his aperitur quod primo et secundo supra investigando diximus». Prima dividitur 
<lb/>in duas: in prima inquirit causam mali; in secunda subiectum eius, ibi: 
<lb/>«Ostensa origine mali, superest videre in qua re sit malum». Circa primum duo 
<lb/>facit: primo ostendit primam causam propriam mali culpae, quae extra genus 
<lb/>mali est; secundo ostendit causam proximam, quae est quasi univoca in eodem 
<lb/>genere, ibi: «Mala autem voluntas illa Angeli et hominis causa est etiam malorum 
<lb/>subsequentium». 
<lb/>«Ostensa origine mali, superest videre in qua re sit malum». Hic inquirit 
<lb/>subiectum mali: et primo ostendit quod subiectum mali est bonum; secundo ex 
<lb/>hoc inducit quamdam conclusionem, ibi: «Ex quo colligitur nihil aliud significari 
<lb/>cum dicitur homo malus, nisi bonum malum»; tertio ostendit, in hoc regulam 
<lb/>artis dialecticae fallere, ibi: «Ideoque in his contrariis quae bona et mala 
<lb/>vocantur, illa dialecticorum regula deficit qua dicunt nulli rei duo simul inesse 
<lb/>contraria». 
<pb n="vol. 4, p. 636"/>
<lb/><hi rend="bold">QUAESTIO 1</hi>
<lb/>Hic quinque quaeruntur: 1. An malum sit; 2. Quid est malum; 3. Si bonum est 
<lb/>causa mali; 4. Si malum est in bono sicut in subiecto; 5. Si per malum totum 
<lb/>bonum corrumpitur. 
<lb/>ARTICULUS 1 
<lb/><hi rend="bold">Utrum malum sit</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod malum non sit. Omne enim quod est, vel est existens, vel est in 
<lb/>existentibus: quia vel est substantia, vel est accidens. Sed malum neque est existens, 
<lb/>neque in existentibus, ut probat Dionysius. Ergo malum 
<lb/>non est. 
<lb/>2. Praeterea, omne quod esse dicitur, vel est ens rationis, vel est ens naturae. 
<lb/>Omne autem quod est ens rationis, vel est existens, vel non existens. Ergo quod 
<lb/>non est existens neque non existens, nullo modo potest dici esse. Sed malum 
<lb/>distat ab existente, et adhuc plus distat a non existente, ut Dionysius dicit. 
<lb/>Ergo nullo modo potest dici malum esse. 
<lb/>3. Praeterea, Deus praehabet in se omnem affirmationem et negationem, ut 
<lb/>dicit Dionysius: oportet enim omnium positiones in eo ponere, 
<lb/>et adhuc omnium negationes in eo negare. Sed malum nullo modo praeexistit 
<lb/>in Deo. Ergo malum neque est affirmatio, neque negatio. Sed inter affirmationem 
<lb/>et negationem nihil est medium, ut in 4 MetaPhys. probatur. 
<lb/>Ergo malum nullo modo est. 
<lb/>4. Praeterea, quaecumque positio seipsam destruit, impossibile est eam poni; 
<lb/>sicut qui negat veritatem, ponit veritatem esse, ut dicit Augustinus, 
<lb/>et Anselmus; et qui negant demonstrationem, ponunt demonstrationem 
<lb/>esse, ut in 4 Metaphysic. dicitur. Sed malum destruit seipsum, 
<lb/>ut in 4 Ethic. dicitur. Ergo malum non est. 
<lb/>5. Praeterea, unusquisque artifex providus a suo opere propellit malum quantum 
<lb/>potest. Sed divina providentia omnia reguntur, ut in 1 libro habitum est. 
<lb/>Ergo cum Deus sit omnipotens, ab universo malum omnino expellit. Ergo 
<lb/>malum non est. 
<lb/>SED CONTRA, sicut appetitus non est nisi boni, ita fuga non est nisi mali. Sed 
<lb/>multa sunt quae secundum rectam rationem fugiuntur. Ergo malum est. 
<lb/>Praeterea, nihil discrete prohibetur neque punitur iuste, nisi malum. Sed constat 
<lb/>prohibitiones discretas multas esse, et punitiones iustas. Ergo constat 
<lb/>malum esse. 
<pb n="vol. 4, p. 638"/>
<lb/><hi rend="bold">Solutio</hi>
<lb/>Respondeo dicendum, quod Philosophus ostendit quod ens 
<lb/>multipliciter dicitur. Uno enim modo dicitur ens quod per decem genera dividitur: 
<lb/>et sic ens significat aliquid in natura existens; sive sit substantia, ut homo; 
<lb/>sive accidens, ut color. Alio modo dicitur ens, quod significat veritatem propositionis; 
<lb/>prout dicitur, quod affirmatio est vera, quando significat esse de eo 
<lb/>quod est; et negatio, quando significat non esse de eo quod non est; et hoc ens 
<lb/>compositionem significat, quam intellectus componens et dividens adinvenit. 
<lb/>Quaecumque ergo dicuntur entia quantum ad primum modum, sunt entia quantum 
<lb/>ad secundum modum: quia omne quod habet naturale esse in rebus, potest 
<lb/>significari per propositionem affirmativam esse; ut cum dicitur: color est, vel 
<lb/>homo est. Non autem omnia quae sunt entia quantum ad secundum modum, 
<lb/>sunt entia quantum ad primum: quia de privatione, ut de caecitate, formatur 
<lb/>una affirmativa propositio, cum dicitur, caecitas est; nec tamen caecitas aliquid 
<lb/>est in rerum natura; sed est magis alicuius entis remotio: et ideo etiam privationes 
<lb/>et negationes dicuntur esse entia quantum ad secundum modum, sed non 
<lb/>quantum ad primum. Ens autem secundum utrumque istorum modorum diversimode 
<lb/>praedicatur: quia secundum primum modum acceptum, est praedicatum 
<lb/>substantiale, et pertinet ad quaestionem quid est: sed quantum ad secundum 
<lb/>modum, est praedicatum accidentale, ut Commentator ibidem dicit, et pertinet 
<lb/>ad quaestionem an est.
<lb/>Sic ergo accipiendo ens secundo modo dictum, prout quaestio quaerebat, simpliciter 
<lb/>dicimus mala esse in universo. Hoc enim et experientia docet, et ratio 
<lb/>ostendit: quia, ut Dionysius probat, malum nihil aliud est nisi 
<lb/>bonum imperfectum. Si autem nullum bonum esset in aliquo diminutum, omnia 
<lb/>bona aequalia essent, et sic pulchritudo universi deperiret, quae ex gradibus 
<lb/>bonitatis colligitur; periret etiam ordo essentialis causarum in partibus universi, 
<lb/>secundum quod nobiliora in minus nobilia influunt. In idem etiam rediret 
<lb/>inconveniens, si poneretur quod nulla res perfectione sibi debita carere posset: 
<lb/>quia tunc esset aequalis stabilitas bonitatis in omnibus entibus, nec essent 
<lb/>omnes gradus bonitatis impleti, si non essent quaedam bona quae suis perfectionibus 
<lb/>privari non possent, et quaedam suis perfectionibus privabilia propter 
<lb/>distantiam a summo bono. 
<lb/>AD OBIECTA 
<lb/>Ad primum ergo dicendum, quod Dionysius accipit existens secundum primam 
<lb/>acceptionem entis; et per hunc modum, malum non est existens, neque in existentibus: 
<lb/>quia neque ipsum est natura quaedam in universo, neque est aliquid in existente, 
<lb/>sicut pars perfectionis eius. Sic enim procedunt suae probationes, quibus 
<lb/>sigillatim ostendit in nullis existentibus malum esse; non autem removetur quin 
<lb/>malum sit in existentibus sicut privationes in subiecto, ut caecitas in oculo. 
<pb n="vol. 4, p. 640"/>
<lb/>Ad secundum dicendum, quod Dionysius accipit non existens illud quod nullo 
<lb/>modo est; et ab hoc quidem magis distat malum quam etiam ab existente: quia 
<lb/>in existente malum est tamquam in subiecto, quamvis ipsum malum in se non sit 
<lb/>existens; sed a non existente magis absistit, quia simpliciter non existens non 
<lb/>potest privationis subiectum esse; nec etiam ipsa privatio est absolute non existens, 
<lb/>sed est non existens in hoc, quia privatio est negatio in subiecto, ut in 
<lb/>4 MetaPhys. dicitur: caecitas enim nihil aliud est quam negatio visionis 
<lb/>in eo quod natum est videre. 
<lb/>Ad tertium dicendum, quod quamvis negationes omnium creatorum in Deo 
<lb/>verissime sint propter eius excessum, tamen nulla privatio in eo est: quia nihil 
<lb/>est natum habere quod non habeat. Malum autem dicitur esse secundo modo 
<lb/>dicendi ens, sicut negatio, non quidem absoluta, sed quae est privatio: aliter 
<lb/>omnia mala essent, quia nihil est a quo aliquid negari non possit. 
<lb/>Ad quartum dicendum, quod Philosophus non dicit simpliciter quod malum 
<lb/>seipsum destruat; sed quod malum, si integrum et perfectum sit, se ipsum 
<lb/>destruit: quia non potest esse malum integrum, nisi corrumpatur omne bonum: 
<lb/>quo corrupto corrumpitur illud ens quod mali subiectum esse potest. Subiecto 
<lb/>autem corrupto, etiam privatio quae in subiecto erat, esse desinit. Unde ex 
<lb/>hoc efficaciter concluditur, quod summum malum esse non possit, non autem 
<lb/>absolute quod non sit malum. 
<lb/>Ad quintum dicendum, quod providus artifex non expellit ab opere suo malum, 
<lb/>nisi salvata conditione sui operis. Cum autem quaedam sint res a Deo creatae 
<lb/>de quarum conditione est ut defectum malitiae incurrere possint, vel in alia 
<lb/>inducere; si simpliciter malum ab eis prohiberetur, destrueretur operis eius 
<lb/>conditio: et ideo decet ut mala facere permittat, quorum tamen actor non est. 
<lb/>De hoc autem in 1 libro dictum est. 
<lb/>ARTICULUS 2 
<lb/><hi rend="bold">Utrum malum sit quoddam ens positivum</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod malum sit ens, sicut natura quaedam, primo modo accipiendi 
<lb/>ens, ut ea quae positive aliquid praedicant. Omne enim genus est natura quaedam: 
<lb/>quoniam non entis non sunt neque species neque differentiae, ut 
<lb/>Philosophus dicit, cum tamen omne genus in species per differentias dividatur. 
<lb/>Sed bonum et malum sunt genera aliorum, ut in praedicamentis dicitur. Ergo 
<lb/>malum est aliquid positive praedicans. 
<pb n="vol. 4, p. 642"/>
<lb/>2. Praeterea, omne contrarium est natura quaedam; quia contraria in eodem 
<lb/>genere sunt, et nihil est in genere ut species, nisi sit natura quaedam. Sed 
<lb/>bonum et malum sunt contraria, ut in littera dicitur. Ergo malum est natura 
<lb/>quaedam. 
<lb/>3. Praeterea, omnis differentia quae constituit speciem, est aliquid positive 
<lb/>praedicans. Sed bonum et malum sunt differentiae in prima specie qualitatis 
<lb/>constituentes diversas species habitus. Ergo malum aliquid positive praedicat. 
<lb/>4. Praeterea, nihil pugnat aut corrumpit nisi agendo. Nihil autem agit nisi 
<lb/>habeat naturam aliquam. Cum ergo malum corrumpat bonum, et pugnet contra 
<lb/>illud, videtur quod malum sit naturam quamdam habens. 
<lb/>5. Praeterea, omne quod corrumpit, generat aliquid: quia corruptio unius est 
<lb/>generatio alterius, ut in 1 De gener., dicitur. Sed mali est corrumpere, 
<lb/>ut Dionysius dicit. Ergo eius est etiam generare. Sed nihil 
<lb/>generat nisi habens naturam aliquam, quam generato tradat. Ergo malum est 
<lb/>naturam aliquam habens. 
<lb/>SED CONTRA, omne quod est a primo bono, bonum est, cum ex hoc omnia bona 
<lb/>sint quod ab eo sunt, ut in lib. De hebdomadibus Boetius dicit. Sed omnis natura 
<lb/>a Deo est, qui est summum bonum. Ergo malum non est natura aliqua vel 
<lb/>ens aliquod positive dictum. 
<lb/>Praeterea, nihil appetit suum contrarium. Sed omnis natura appetit bonum, 
<lb/>quia unumquodque appetit sui ipsius perfectionem. Ergo cum malo sit bonum 
<lb/>oppositum, malum non erit ens naturam aliquam habens. 
<lb/><hi rend="bold">Solutio</hi>
<lb/>Respondeo dicendum, quod Avicenna in sua Metaphysica ponit perutilem divisionem 
<lb/>quamdam mali, quae ex verbis eius colligi potest: dicit enim, quod 
<lb/>malum dicitur aliquid dupliciter: vel per se, vel per accidens. Per se malum 
<lb/>dicitur ipsa privatio perfectionis, qua aliquid malum est; quod etiam a quibusdam 
<lb/>malum abstracte sumptum dicitur. Hoc autem est duplex: quia illa privatio 
<lb/>vel est privatio perfectionis quae est necessaria inesse primo rei; et ista privatio 
<lb/>in omnibus est malum, ut privatio pedis, et manus, et huiusmodi; vel est privatio 
<lb/>alicuius perfectionis secundae, sicut privatio geometriae, et huiusmodi; et 
<lb/>talis privatio non semper cuilibet est malum, sed ei tantum qui ad eam habendam 
<lb/>operam dedit, vel eam habere debet. 
<lb/>Malum autem per accidens est duplex: vel id quod est subiectum talis privationis, 
<lb/>vel id quod talem privationem in altero causat: et utrumque istorum est 
<lb/>malum concretive sumptum. Illud autem quod est subiectum privationis, potest 
<lb/>accipi quadrupliciter: quia vel est actio, vel habitus, vel passio, vel substantia. 
<lb/>Actio quidem, si privationem debiti finis et debitae circumstantiae habeat, 
<pb n="vol. 4, p. 644"/>
<lb/>rationem mali culpae habebit: et quia ex similibus actibus similes habitus generantur, 
<lb/>inde contingit quod habitus ipsi qui ex talibus actionibus relinquuntur, 
<lb/>mali sunt, sicut habitus vitiorum. Passio autem privationem habet, per quam 
<lb/>aliquid in patiente corrumpitur; et talis passio malum poenae dicitur, vel defectus 
<lb/>naturae, in illis in quibus non potest esse culpa nec etiam poena; et quia 
<lb/>nullum accidens potest esse subiectum alicuius quod privative vel positive dicatur, 
<lb/>nisi gratia substantiae, quae ei subiicitur; ideo oportet quod ulterius intelligatur 
<lb/>subiectum huius privationis quae per se malum est, substantia esse, 
<lb/>secundum quod dicitur homo malus, et anima mala. Si autem dicatur malum 
<lb/>per accidens, quia causat talem privationem, hoc potest esse dupliciter: quia 
<lb/>causa privationis debitae perfectionis vel est ex parte materiae, quae est indisposita 
<lb/>ad perfecte recipiendam virtutem agentis, sicut est defectus in monstris, 
<lb/>et in aliis quae ex defectu materiae contingunt: aut est ex parte agentis; et hoc 
<lb/>contingit dupliciter: quia vel agens est coniunctum agenti, in contrarium 
<lb/>perfectionis debitae, sicut ignis adurens et gladius secans; et ex hoc sequitur 
<lb/>malum, quod dicitur poena sensus in sentientibus, in quibus culpa et poena esse 
<lb/>possunt, quia tale agens quod privat perfectionem debitam, eo quod coniunctum 
<lb/>est, sentitur: aut est agens non coniunctum, impediens influentiam causae 
<lb/>perficientis, sicut dicuntur nubes malae, inquantum impediunt lumen solis, ne 
<lb/>ad nos perveniat: et quia talis causa non sentitur ex ipsa perfectionis subtractione 
<lb/>(cum non tollat perfectionem agendo in id quod privatur, sed magis impediendo 
<lb/>agentem, ex hoc quod perfectionem subtrahit, cum remota sit), sed forte 
<lb/>sentitur alio modo per accidens, sicut quia nubes videntur; ideo malum quod ex 
<lb/>hoc sequitur, non dicitur poena sensus, sed poena damni, in illis tamen quae 
<lb/>poenae susceptiva sunt. 
<lb/>In malis ergo hoc modo dictis est talis ordo, quod id quod est per se malum, 
<lb/>primo dicitur, et omnia alia per relationem ad id: et secundum gradum tenet 
<lb/>malum per accidens, quod est subiectum mali quod dicitur malum ex hoc quod 
<lb/>privationem quae per se malum est, in se habet: et in tertio gradu est id quod 
<lb/>dicitur malum per accidens sicut causa inducens malum: hoc enim non habet in 
<lb/>se de necessitate privationem; sed facit aliquid esse privationem habens. Unde 
<lb/>primum dicitur absolute malum, et secundum in ordine ad primum, et tertium in 
<lb/>ordine ad secundum. 
<lb/>Dicendum ergo, quod malum nominat non ens. Unde illud quod per se malum est, 
<lb/>non ponit aliquid; sed dicitur esse ut privatio. Malum vero quod est subiectum 
<lb/>privationis, est aliquid positive, sed non ex eo quod malum est; sicut oculus 
<lb/>est aliquid, sed non ex eo quod caecus est; quia caecitas non est in eo nisi ut 
<lb/>negatio visionis. Quod autem dicitur malum ut causa mali, in se quidem consideratum 
<lb/>est aliquid; sed in ordine ad effectum, ratione cuius malum dicitur, 
<lb/>etiam privative dicitur. Dicitur enim malum ex hoc quod privationem inducit; et 
<lb/>sic etiam ratio non entis in ipsum redundat causaliter, sicut et ratio mali. 
<pb n="vol. 4, p. 646"/>
<lb/>AD OBIECTA 
<lb/>Ad primum ergo dicendum, quod genus dupliciter potest accipi. Uno modo proprie, 
<lb/>prout praedicatur de pluribus in eo quod quid est; et sic neque bonum 
<lb/>neque malum sunt genera; quia sunt de transcendentibus, quia bonum et ens 
<lb/>convertuntur. Alio modo communiter, ut genus dicatur omne id quod sua communitate 
<lb/>multa ambit et continet; et sic bonum et malum dicuntur genera 
<lb/>omnium contrariorum: quia, ut in 1 Physic. dicitur, omnia contraria 
<lb/>hoc modo se habent quod alterum est nobilius, et alterum vilius; ita quod vilius 
<lb/>privationem in se includit, sicut nigrum in respectu ad album, et frigidum in 
<lb/>respectu ad calidum: propter quod in 1 De generat. dicitur, quod frigus 
<lb/>est privatio caloris; et per hunc modum semper alterum contrarium pertinet 
<lb/>ad bonum, et reliquum ad malum; unde etiam Pythagoras ponebat duos 
<lb/>ordines rerum: unum boni, sub quo colligebat omnia perfecta, ut dextrum, 
<lb/>triangulum, aequilaterum, et similia; et alterum mali, sub quo ponebat omnia 
<lb/>quae imperfectionem implicant, ut sinistrum, feminam, et huiusmodi. 
<lb/>Ad secundum dicendum, quod si consideretur malum per se, sive in abstracto, 
<lb/>sic malum opponitur bono ut privatio; si autem consideretur malum per accidens, 
<lb/>sicut est in actione vel in habitu, sic opponitur bono ut contrarium, ut 
<lb/>prodigalitas liberalitati, et timiditas fortitudini. 
<lb/>Ad tertium dicendum, quod malum per se vel abstracte sumptum, non est differentia 
<lb/>specifica; sed malum per accidens vel concrete acceptum: omnia enim 
<lb/>moralia ex fine speciem consequuntur. Ex ordine autem ad finem debitum specificatur 
<lb/>bona actio et bonus habitus, ratione cuius bonum differentia specifica 
<lb/>ponitur habitus et actionis moralis; mala vero actio specificatur ex ordine ad 
<lb/>finem indebitum, cui admiscetur privatio finis debiti, ex quo ratio mali incidit. 
<lb/>Unde patet quod non sola privatio specificat malum habitum et actionem; sed 
<lb/>positio ordinis ad finem quemdam cum privatione debiti finis; et sic patet quod 
<lb/>malum, secundum quod differentia, non est malum per se, sed per accidens vel 
<lb/>concretive sumptum. 
<lb/>Ad quartum dicendum, quod malum potest intelligi corrumpere dupliciter; vel 
<lb/>formaliter, vel effective: sicut enim formaliter albedo facit album, ita etiam formaliter 
<lb/>privatio privat, et corruptio corrumpit. Malum vero per se sumptum, est 
<lb/>ipsa privatio vel corruptio; unde non sequitur quod sit ens positive dictum, quia 
<lb/>non privat et corrumpit agendo. Si autem sumatur effective, sic non potest intelligi 
<lb/>de malo per se vel abstracte sumpto, quia privatio nihil efficit; sed oportet ut 
<lb/>sumatur de malo per accidens, quod est subiectum et causa mali: et hoc quidem 
<lb/>efficit aliquid, non quidem inquantum privatum est, sed inquantum est quoddam 
<lb/>ens quod agere potest; et ideo dicit Dionysius, quod malum nihil 
<lb/>agit nisi virtute boni, et ipsum bonum non posset impugnare, nisi ex boni virtute: 
<lb/>nihil enim prohibet unum bonum alterius contrarium esse, ut calor frigoris. 
<pb n="vol. 4, p. 648"/>
<lb/>Ad quintum dicendum, quod corruptio et generatio, quamvis semper coniungantur, 
<lb/>non tamen sunt idem per se, sed per accidens; quod patet ex earum terminis, 
<lb/>ex quibus motus et mutationes specificantur: terminus enim generationis 
<lb/>est forma, quia est mutatio ad esse; terminus vero corruptionis est privatio, 
<lb/>quia est mutatio ad non esse. Forma autem unius et privatio alterius, ut forma 
<lb/>ignis et privatio aeris, sunt quidem idem subiecto, sed differunt ratione: et ideo 
<lb/>etiam illud quod corrumpit et generat, non ex eodem habet quod generat et corrumpit; 
<lb/>sed ex eo quod formam suam inducit, generat, et sic inquantum ens, 
<lb/>generat; ex eo autem quod forma sua necessario coniungitur privationi alterius 
<lb/>formae, corrumpit. Unde patet quod in eo quod privationem habet, vel non ens 
<lb/>est, aliquid corrumpit: et propter hoc Dionysius dicit, quod boni est per se 
<lb/>loquendo generare et salvare, et mali est corrumpere; unde non sequitur quod 
<lb/>malum in eo quod malum est, aliquid sit. 
<lb/>ARTICULUS 3 
<lb/><hi rend="bold">Utrum bonum sit causa mali</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod mali causa bonum esse non possit. Boni enim, ut dicit 
<lb/>Dionysius, est salvare et producere. Sed malum est corruptio quaedam. 
<lb/>Ergo mali causa bonum non est. 
<lb/>2. Praeterea, unum oppositorum non est causa alterius, nisi per accidens, sicut 
<lb/>frigidum quodammodo calefacit, ut in 8 Phys. dicitur. Sed malum non 
<lb/>tantum habet causam per accidens, sed per se: quia quod est per accidens, est 
<lb/>ut in paucioribus; malum autem videtur esse ut in pluribus. Ergo oportet quod 
<lb/>prima causa mali sit malum. 
<lb/>3. Praeterea, omnis effectus causae secundae reducitur in causam primam. Sed 
<lb/>omne bonum est effectus causae primae. Si ergo aliquod malum ab aliquo bono 
<lb/>causatur, tunc causa prima, quae Deus est, mali causa erit; et sic aliquo modo 
<lb/>malus esset Deus, quod est absurdum. 
<lb/>4. Praeterea, oportet ut effectus sequatur conditionem suae causae. Sed omne 
<lb/>malum defectivum est. Ergo oportet quod in causa eius aliquo modo defectus 
<lb/>sit. Aut ergo est in ea defectus in actu, aut in potentia. Si defectus in actu (omne 
<lb/>autem quod deficit in actu, malum est): ergo causa mali non erit bonum, sed 
<lb/>malum: nec hoc erit primum malum, cuius causam quaesivimus. Si autem 
<lb/>defectus est in causa in potentia tantum (id autem quod est in potentia tantum, 
<lb/>non sufficit ut educat aliquid in actu: quia in 2 Phys. dicitur: 
<lb/>«Aedificatio in actu est causa aedificati in potentia»): ergo ex tali causa malum 
<lb/>actu oriri non poterit. 
<pb n="vol. 4, p. 650"/>
<lb/>5. Praeterea, Dionysius dicit, quod malum non habet causam. 
<lb/>Sed quod a bono causatur, habet causam. Ergo malum non est ex bono. 
<lb/>SED CONTRA, quicumque facit aliquid ad quod alterum de necessitate consequitur, 
<lb/>etiam illius causa est. Sed res bona est causa alicuius boni, ad quod malum 
<lb/>consequitur, ex eo quod ex illius adventu alterum bonum privatur; sicut patet in 
<lb/>igne adurente, qui formam suam inducens, formam rei adustae tollit; et tamen 
<lb/>utraque forma bonum quoddam est. Ergo bonum est causa mali. 
<lb/>Praeterea, omne quod est per accidens, reducitur ad per se. Sed malum non 
<lb/>causat nisi per accidens, quia non agit nisi virtute boni, ut Dionysius dicit. 
<lb/>Ergo oportet ut causalitas mali in bonum reducatur sicut in primam 
<lb/>causam. 
<lb/><hi rend="bold">Solutio</hi>
<lb/>Respondeo dicendum, quod nihil agit nisi secundum quod est in actu; nihil 
<lb/>autem est in actu nisi secundum quod formam vel perfectionem aliquam habet; 
<lb/>unde oportet quod omne quod agit, agat inquantum perfectum est, et ita 
<lb/>inquantum est bonum; cum omne perfectum, inquantum huiusmodi, bonum sit. 
<lb/>Intentio autem cuiuslibet agentis est similitudinem suam in altero efficere; et 
<lb/>ideo id quod est per se intentum ab agente, est quod aliquod bonum efficiatur; 
<lb/>unde bonum per se causam habet; sed defectus incidit praeter intentionem 
<lb/>agentis. Hoc autem contingit tripliciter. Aut ex parte eius quod intentum est ab 
<lb/>agente, quod cum non compatiatur secum quamdam aliam perfectionem, excludit 
<lb/>eam, ut patet in generatione naturali. Ignis enim intendit formam suam in 
<lb/>materiam inducere; sed quia forma ignis non compatitur formam aeris, inde 
<lb/>sequitur praeter intentionem agentis privatio formae aeris. Aut ex parte materiae 
<lb/>recipientis actionem, quae indisposita est ad consequendam perfectionem 
<lb/>quam agens intendit inducere, ut patet in naturalibus in partubus monstruosis, 
<lb/>et in artificialibus in ligno nodoso, quod non dirigitur ad actionem artificis; 
<lb/>unde remanet artificiatum aliquem defectum habens. Aut ex parte instrumenti, 
<lb/>ut patet in claudicatione, quia a virtute gressiva sequitur gressus distortus 
<lb/>propter curvitatem cruris. 
<lb/>Malum autem culpae ex duobus horum modorum contingere potest; scilicet vel 
<lb/>ex parte eius quod intentum est, vel ex parte instrumenti. Ex defectu enim materiae, 
<lb/>culpae malum non accidit: quia operationes morales non sunt factiones, 
<lb/>ut per eas aliquid in materia constituatur, ut in 6 Ethic. dicitur, sed sunt 
<lb/>actiones in ipsis agentibus permanentes, et eos perficientes aut corrumpentes: 
<lb/>in omnibus enim peccatis quae per deliberationem rationis procedunt, malum 
<lb/>incidit ex parte eius quod intentum est: sicut enim in naturalibus non possunt 
<lb/>esse duae formae substantiales ultimae actu perficientes eamdem partem materiae, 
<lb/>ita non possunt esse duo ultimi fines voluntatis; unde sicut agens naturale 
<pb n="vol. 4, p. 652"/>
<lb/>ex hoc quod inducit unam formam, causat defectum alterius formae; ita etiam 
<lb/>voluntas ex hoc quod alicui tamquam ultimo fini inhaeret, quod debitus sibi 
<lb/>finis non est, avertitur a fine ultimo sibi debito, in quo completur ratio mali culpae, 
<lb/>praeter intentionem voluntatis. Peccata vero quae praeter deliberationem 
<lb/>rationis procedunt, ut primi motus, incidunt ex defectu instrumenti, idest inferiorum 
<lb/>virium, quae sunt sicut instrumenta voluntatis, aut rationis; sicut patet 
<lb/>in primis motibus. 
<lb/>Sic ergo patet quod eo modo quo malum causam habere potest, bonum efficiens 
<lb/>causa mali est, scilicet per accidens; non autem id quod est perfectum et summum 
<lb/>bonum: quod patet per similitudinem in agentibus naturalibus, in quibus 
<lb/>invenitur aliquod agens universale, et aliquod agens particulare. Agens particulare, 
<lb/>quod habet actionem determinatam ad unam formam, sicut est causa 
<lb/>formae illius, ita est causa privationis formae alterius, ut patet in igne vel 
<lb/>aqua: sol autem cum sit causa agens universaliter ad omnem formam inferiorem 
<lb/>corporalem, non est causa privationis formae, nisi per suam elongationem, 
<lb/>ut dicitur in 2 Gener.. Similiter etiam illud quod est bonum particulare, 
<lb/>causando aliquod bonum determinatum, excludit bonum alterum, quod 
<lb/>non se cum illo compatitur; bonum autem completum, quod universaliter omnis 
<lb/>boni causa est, non est causa defectus alicuius boni, neque etiam per suam 
<lb/>absentiam: quia ipsum, quantum in se est, semper praesens est, vicissitudinem 
<lb/>non patiens absentiae et praesentiae. 
<lb/>AD OBIECTA 
<lb/>Ad primum ergo dicendum, quod boni effectus per se est salvare et producere; 
<lb/>sed etiam corruptio vel privatio potest esse per accidens effectus boni, ut dictum 
<lb/>est. 
<lb/>Ad secundum dicendum, quod bonum in toto universo contingit ut in pluribus, 
<lb/>malum autem ut in paucioribus: plures enim sunt partes universi in quibus malum 
<lb/>naturae accidere non potest, scilicet superiora corpora, quam illae in quibus 
<lb/>malum naturae accidit, scilicet inferiora corpora, in quibus etiam malum naturae, 
<lb/>ut in paucioribus est; quia causae naturales non deficiunt a suis ordinatis effectibus 
<lb/>nisi in minori parte. Similiter etiam est in voluntariis, si accipiatur completa 
<lb/>causa, quae est voluntas per habitum perfecta; quia haec ab actu virtutis ut in 
<lb/>minori parte deficit. Voluntas autem nondum per habitum perfecta, est incompleta 
<lb/>causa, quia se ad utrumlibet habet: et sicut mala pluribus modis contingunt quam 
<lb/>bona, ita in pluribus flectitur in mala quam in perfecte bona. In nullo enim voluntas 
<lb/>hoc modo deficit ut saltem in aliqua bona non convertatur: quia malum, si 
<lb/>perfectum sit, seipsum destruit, ut in 4 Ethicor. dicitur. 
<lb/>Ad tertium dicendum, quod causa secunda habet per se effectum, secundum 
<lb/>quod est sub causa prima; et ideo talis effectus qui per se est eius, in causam 
<lb/>primam reducitur; sed si sit aliquis defectus eius per accidens, inquantum exit 
<lb/>ab ordine causae primae, non oportet quod effectus ille in causam primam 
<lb/>reducatur; sicut patet in crure claudicante: quidquid enim de ratione gressus 
<pb n="vol. 4, p. 654"/>
<lb/>est in claudicatione, totum efficitur mediante crure a virtute gressiva; sed crus, 
<lb/>inquantum est improportionatum virtuti gressivae, inducit deformitatem quae 
<lb/>est in claudicatione; unde non oportet quod talis deformitas sit effectus virtutis 
<lb/>gressivae. Ita etiam bona particularia non sunt causae per accidens aliquorum 
<lb/>defectuum nisi secundum quod deficiunt a perfectione summi boni; unde non 
<lb/>oportet quod defectus illi qui consequuntur, in summum bonum sicut in causam 
<lb/>reducantur. 
<lb/>Ad quartum dicendum, quod in voluntate creata invenitur duplex defectus. Unus 
<lb/>qui est potentialis causa mali, scilicet esse ex nihilo: ex hoc enim quod ex nihilo 
<lb/>est, potest deficere peccando, secundum vertibilitatem electionis. Non tamen iste 
<lb/>defectus est actualis causa mali: quia sequeretur quod voluntas semper deficeret, 
<lb/>sicut crus claudum semper claudicat. Alius autem est defectus actualis, 
<lb/>secundum quod actu deficit: et quidquid procedit ab ipsa, prout sub isto defectu 
<lb/>stat, totum est malum. Illius autem defectus qui est in actu voluntatis, non oportet 
<lb/>quod sit causa aliquis alius defectus in voluntate praeexistens actu, quia sic 
<lb/>in infinitum iretur; sed ipsamet voluntas secundum se considerata illius defectus 
<lb/>causa est. Ille enim defectus in voluntate est, secundum quod voluntas ad aliquid 
<lb/>aliquo indebito modo convertitur. Eius autem quod est converti ad bonum creatum 
<lb/>indebito modo, voluntas dominium habet, quia ad utrumlibet libera est; non 
<lb/>enim est simile de voluntate et agente naturali: agens enim naturale est determinatum 
<lb/>ad unum ex sua natura; unde non potest esse causa actionis inordinatae, 
<lb/>nisi per hoc quod aliquis defectus in ipso agente est; voluntas autem non est 
<lb/>determinata ad unum, sed seipsam determinat secundum quod huic vel illi 
<lb/>adhaeret; et in tali adhaesione primum malum voluntatis consistit; unde primi 
<lb/>mali culpae, quod est in actu voluntatis, res bona, scilicet voluntas, causa est, 
<lb/>sed per accidens, ut dictum est; secundi autem mali, quod est in actu exteriori, 
<lb/>ipsa voluntas iam mala per interiorem actum causa est. 
<lb/>Ad quintum dicendum, quod malum non habet causam per se, sed per accidens, 
<lb/>ut dictum est; et hoc Dionysius intendit: et sic per accidens bonum mali causa 
<lb/>esse potest. 
<lb/>ARTICULUS 4 
<lb/><hi rend="bold">Utrum malum sit subiective in bono</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod malum non sit in bono sicut in subiecto. Sicut enim dicit 
<lb/>Dionysius, malum neque est existens, neque in existente. Sed 
<lb/>propriissime dicitur esse in altero quod est in eo sicut in subiecto. Ergo existens 
<lb/>non est subiectum mali. Sed omne bonum est existens. Ergo malum non est in 
<lb/>bono sicut in subiecto. 
<pb n="vol. 4, p. 656"/>
<lb/>2. Praeterea, malum se habet ad bonum sicut non ens ad ens. Sed ens non est 
<lb/>subiectum non entis; quia simul esse non possunt. Ergo nec bonum est subiectum 
<lb/>mali. 
<lb/>3. Praeterea, nullum contrarium est subiectum sui contrarii. Sed bonum et 
<lb/>malum sunt contraria. Ergo bonum non est subiectum mali. Prima patet ex hoc 
<lb/>quod 1 Phys. dicitur, quod subiectum neutrum contrariorum est. 
<lb/>4. Si dicatur, quod regula ista fallit in his contrariis quae sunt bonum et malum, 
<lb/>ut in littera dicitur; contra. In posteriori semper prius includitur. Sed prima 
<lb/>oppositio est affirmationis et negationis. Ergo affirmatio et negatio includitur 
<lb/>in omnibus contrariis. Sed affirmatio et negatio non possunt esse simul vera. 
<lb/>Ergo nec aliqua contraria. Subiectum autem simul est cum eo cuius est subiectum. 
<lb/>Ergo bonum mali subiectum esse non potest. 
<lb/>5. Praeterea, illud quod est per se subiectum alicuius, est etiam per se causa 
<lb/>eius: quia, sicut dicit Avicenna, subiectum est in se completum 
<lb/>praebens alteri occasionem essendi. Sed malum non causatur per se ex principiis 
<lb/>boni. Ergo bonum non est universaliter et per se subiectum mali. 
<lb/>SED CONTRA, omne quod est subiectum, est ens. Sed omne ens, inquantum 
<lb/>huiusmodi, bonum est: quia ens et bonum convertuntur. Ergo oportet quod 
<lb/>subiectum mali sit bonum. 
<lb/>Praeterea, Philosophus dicit in 9 Metaphysicorum, quod non est 
<lb/>praeter res malum. Esset autem praeter res, si in rebus non esset. Ergo malum 
<lb/>est in rebus sicut in subiecto. Sed omnis res, inquantum huiusmodi, bona est: 
<lb/>quia per se malum nulla res est, sed privatio, ut dictum est. Ergo bonum est 
<lb/>subiectum mali. 
<lb/><hi rend="bold">Solutio</hi>
<lb/>Respondeo dicendum, quod per se malum, ut dictum est ex dictis Avicennae, 
<lb/>est privatio; privatio autem, ut in 4 Metaph. dicitur, est 
<lb/>negatio in substantia, idest in substantia habet subiectum; negatio autem quae 
<lb/>subiectum non determinat, privatio dici non potest, sed simplex negatio; unde 
<lb/>oportet quod malum aliquod ens subiectum habeat. Omne autem ens, inquantum 
<lb/>huiusmodi, bonum est. Unde oportet quod subiectum mali sit bonum. 
<lb/>Sed sciendum, quod non omne bonum, subiectum mali esse potest: est enim 
<lb/>quoddam bonum cui nihil bonitatis deest, quia perfectum est, nec deesse potest, 
<lb/>quia omnes bonitates in eo unum sunt, ut una ab altera separari non possit, 
<lb/>quia simplex est; et in tali bono malum nec esse nec cogitari potest; et hoc est 
<lb/>summum bonum, quod Deus est. Est autem quoddam bonum, quod quamvis non 
<lb/>omnem bonitatem perfecte colligat, sed in aliquo a summo bono deficiat, tamen 
<lb/>non potest sibi deesse aliqua bonitatum quae debita est sibi; ut patet in Angelis 
<pb n="vol. 4, p. 658"/>
<lb/>et in corporibus caelestibus, quae bonitatem naturalem nullo modo amittere 
<lb/>possunt: et tale etiam bonum subiectum mali esse non potest: non enim omnis 
<lb/>carentia bonitatis malum est, sed illius tantum quam nata est res habere, et 
<lb/>debita est ei: carere enim visu non est malum in lapide, sed in oculo: hoc enim 
<lb/>est commune privationi omni quod aptitudinem ad actum in subiecto requirat. 
<lb/>Est autem quoddam bonum quod nec omnem perfectionem consequitur, et propter 
<lb/>distantiam a summo bono, illa etiam quae debita est sibi, carere potest, et 
<lb/>quam natum est habere; et tale bonum est subiectum mali, quidquid sit illud. 
<lb/>Unde Dionysius dicit, quod bonum particulare est subiectum 
<lb/>mali. Hoc autem bonum quid sit quod malo subiicitur, considerandum est ex 
<lb/>perfectione quae per malum privatur, eo quod privatio et habitus sunt circa 
<lb/>idem. Est autem quaedam perfectio, scilicet secunda, cuius subiectum est ens 
<lb/>actu completum in esse primo; et hoc idem ens illi malo subiicitur, per quod 
<lb/>ista perfectio privatur; sicut anima culpae, per quam gratia tollitur. Est autem 
<lb/>quaedam perfectio prima ut forma substantialis, subiectum cuius est in potentia 
<lb/>tantum, scilicet materia prima quae sicut est ens incompletum et in potentia, sic 
<lb/>ipsa etiam subiicitur privationi substantialis formae, ut dicit Philosophus, 
<lb/>quod materia non est malum per se, sed per accidens, scilicet 
<lb/>ratione privationis cui subiicitur. 
<lb/>AD OBIECTA 
<lb/>Ad primum ergo dicendum, quod Dionysius intelligit esse in existente, sicut aliqua 
<lb/>pars perfectionem existentis constituens: et hoc modo in nullo existente 
<lb/>malum est; sed sicut privatio in subiecto. 
<lb/>Ad secundum dicendum, quod malum non se habet ad bonum sicut non ens 
<lb/>absolute sumptum ad ens: non ens enim absolute sumptum est negatio pura 
<lb/>quae sibi subiectum non determinat; malum autem est non ens quoddam, quod 
<lb/>est privatio: et ideo oportet quod habeat determinatum subiectum, quod non 
<lb/>potest esse nisi ens bonum. 
<lb/>Ad tertium dicendum, quod non quodlibet malum contrariatur cuilibet bono 
<lb/>directe, sicut nec cuilibet virtuti quodlibet vitium; sed illi tantum bono cuius perfectio 
<lb/>per malum privatur. Malum autem non est sicut in subiecto in illo bono 
<lb/>quod per malum tollitur, sicut vita naturalis hominis non tollitur per malum culpae; 
<lb/>unde malum culpae non opponitur huic bono quod est vivum vita naturali: 
<lb/>et ideo non est inconveniens, si hoc malum in hoc bono sit sicut in subiecto. 
<lb/>Ad quartum dicendum, quod oppositio mali ad bonum potest considerari dupliciter. 
<lb/>Vel secundum determinatam rationem huius boni et illius mali; et sic non 
<lb/>fallit in istis oppositis, bonum et malum, dialecticorum regula, quae perhibet, 
<lb/>contraria simul esse non posse: quia, ut dictum est, sic accipiendo oppositionem 
<lb/>boni et mali, malum non opponitur illi bono in quo est sicut in subiecto. 
<lb/>Potest etiam considerari oppositio mali ad bonum secundum communem rationem 
<lb/>utriusque: et sic malum simpliciter opponitur bono simpliciter, sicut huic 
<lb/>bono hoc malum; et per hunc modum fallit dialecticorum regula in istis contrariis, 
<pb n="vol. 4, p. 660"/>
<lb/>quia malum est in bono: et ratio quare fallit, est ista, quia bonum non 
<lb/>imponitur ab aliqua determinata perfectione, sed a perfectione in communi; 
<lb/>unde quidquid perfectionis res habeat, communem rationem boni consequitur; 
<lb/>similiter etiam quacumque perfectione privatur, communem rationem mali 
<lb/>incurrit. Contingit autem ut aliquid habeat primam perfectionem, et privetur 
<lb/>secunda; et ita simul habebit rationem boni et mali, sed secundum diversa: 
<lb/>et ex hoc non sequitur quod contradictoria sint simul vera. 
<lb/>Ad quintum dicendum, quod malum non habet subiectum sicut per se accidens, 
<lb/>sed sicut privatio perfectionis; et ideo non oportet quod per se ex principiis sui 
<lb/>subiecti causetur, sed sufficit quod tantum in subiecto aptitudinem et debitum 
<lb/>requirat. 
<lb/>ARTICULUS 5 
<lb/><hi rend="bold">Utrum malum possit corrumpere totum bonum</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod malum bonum totum corrumpere possit. Quia, ut in 1 Phys. 
<lb/>dicitur, omne finitum consumitur ablato quodam. Sed bonum creatum, 
<lb/>quod solum subiectum mali esse potest, finitum est. Ergo per multiplicationem 
<lb/>mali potest ex toto consumi. 
<lb/>2. Si dicatur, quod quamvis sit finitum in actu, est tamen infinitum in virtute et 
<lb/>potentia; contra. Quantitas virtutis vel potentiae mensuratur ex obiecto: obiectum 
<lb/>autem potest habere infinitatem vel secundum rationem quantitatis continuae, 
<lb/>vel secundum rationem quantitatis discretae. Sed neutro modo per peccatum 
<lb/>diminuitur potentia vel virtus boni naturalis; quia sicut ante peccatum erat 
<lb/>anima capax infiniti boni, quod Deus est, ita etiam et post; similiter etiam sicut 
<lb/>ante peccatum poterat in infinitos actus, ita etiam post; nec alicuius actus 
<lb/>potentia ab ea aufertur, ad minus remota. Ergo diminutio boni per malum non 
<lb/>attenditur secundum quantitatem virtutis: ergo nec infinitas virtutis consumptionem 
<lb/>boni vel mali excludere potest. 
<lb/>3. Si dicatur, quod diminutio boni per malum, non est semper secundum eamdem 
<lb/>quantitatem, sed secundum eamdem proportionem sicut in diminutione 
<lb/>continui; et ideo semper in infinitum diminuitur, nec ex toto aufertur; contra. 
<lb/>Quandocumque est diminutio secundum eamdem proportionem, semper illud 
<lb/>quod secundo aufertur, est minus eo quod primo auferebatur: quia si primo 
<lb/>ablatum fuit tertium totius, secundo ablatum erit tertium residui, et sic deinceps. 
<lb/>Sed secundum malum non tollit minus de bono quam primum malum auferebat; 
<lb/>quia potest esse malum tam magnum; nec bonum est fortius ad resistendum, 
<lb/>sed debilius. Ergo non est diminutio boni per malum semper secundum eamdem 
<lb/>proportionem. 
<pb n="vol. 4, p. 662"/>
<lb/>4. Praeterea, ex hoc malum dicitur quod bonum corrumpit. Ergo quamdiu 
<lb/>malum durat, continue corrumpit. Sed quod continue corrumpit, tandem ad non 
<lb/>esse perducit; quia sicut nullius rei generatio est infinita, ita nec corruptio, cum 
<lb/>tempus corruptionis cuiuslibet rei tempori generationis eius aequale sit, ut in 
<lb/>2 De gener. dicitur. Ergo necessarium est quod bonum ex toto per 
<lb/>malum tollatur. 
<lb/>5. Praeterea, si malum diminuit bonum, aut illud bonum quod est ei subiectum, 
<lb/>aut illud bonum quod est ei oppositum. Sed non illud quod est sibi subiectum, 
<lb/>cum nullum accidens suum subiectum diminuat. Ergo intelligitur diminuere 
<lb/>illud bonum quod sibi opponitur. Ergo cum illud bonum ex toto privet, quia 
<lb/>opposita non possunt esse simul; videtur quod bonum quod per malum diminuitur, 
<lb/>ex toto tollatur. 
<lb/>SED CONTRA, inter alia mala peius est malum culpae. Sed malum culpae non ex 
<lb/>toto tollit bonum: dicit enim Dionysius, quod bona naturalia in 
<lb/>Angelis peccantibus integra permanserunt, cum tamen peccatum eorum sit gravissimum. 
<lb/>Ergo malum non ex toto tollit bonum. 
<lb/>Praeterea, Philosophus dicit, quod malum, si sit integrum, 
<lb/>seipsum destrueret. Sed malum quod ex toto tollit bonum, erit integrum malum. 
<lb/>Ergo etiam seipsum destrueret. Sed quidquid seipsum destruit, impossibile est 
<lb/>esse. Ergo impossibile est esse aliquod malum quod ex toto corrumpat bonum. 
<lb/><hi rend="bold">Solutio</hi>
<lb/>Respondeo dicendum, quod, sicut ex dictis patet, malum per se acceptum privatio 
<lb/>quaedam est. Ad rationem autem cuiuslibet privationis tria requiruntur; scilicet 
<lb/>habitus oppositus, et subiectum tam habitus quam privationis, et habilitas 
<lb/>in subiecto ad receptionem habitus; et ideo triplex bonum potest considerari; 
<lb/>scilicet bonum quod est perfectio opposita ipsi malo, et subiectum illius perfectionis 
<lb/>et privationis oppositae, et etiam ipsa habilitas ad perfectionem illam; 
<lb/>quae cum sit quaedam quasi inchoatio eius, etiam bonum quoddam est: verbi 
<lb/>gratia, malum culpae habet pro subiecto ipsam naturam animae, quae bonum 
<lb/>quoddam est, et pro opposito ipsam gratiam; et iterum animae inest habilitas 
<lb/>quaedam ad gratiam habendam. 
<lb/>Sciendum est ergo, quod malum culpae bonum gratiae sibi oppositum ex toto 
<lb/>tollit; de ipsa vero natura animae, quae est sibi subiectum, nihil aufertur; 
<lb/>ipsam vero habilitatem diminuit; et hoc est bonum naturae quod ex culpa diminuitur. 
<lb/>Diminutio autem huius habilitatis non est per subtractionem alicuius 
<lb/>partis eius; sicuti enim qualitates et formae non augentur per additionem, ut in 
<lb/>1 dictum est, dist. 17, sed per intensionem; ita etiam non diminuitur per subtractionem, 
<lb/>sed per remissionem. Remissio autem huiusmodi habilitatis, est 
<pb n="vol. 4, p. 664"/>
<lb/>secundum quod elongatior est ab actu, scilicet ab ipsa gratia; quanto enim 
<lb/>potentia est magis propinqua actui, tanto completior est. Contingit autem istam 
<lb/>habilitatem in infinitum elongatiorem ab actu fieri; ita quod semper remanebit 
<lb/>habilitas, eo quod quilibet actus peccati facit aliquam elongationem a gratia; 
<lb/>unde semper remanet minor et minor habilitas, et magis a gratia distans; et 
<lb/>post primum peccatum non tollitur potentia ad secundum peccatum, immo est 
<lb/>maior pronitas; et ideo potest fieri maior elongatio. Nunquam tamen habilitas 
<lb/>ad gratiam ex toto tollitur: quia habilitas ista causatur ex principiis naturae, 
<lb/>quae principia, ut dictum est, culpa nec tollit nec minuit; et simile esset in naturalibus, 
<lb/>si esset aliquis calor qui in infinitum posset calefacere, et plus et plus; 
<lb/>semper tamen remaneret materia quae ex natura sua haberet habilitatem ad frigus, 
<lb/>et eam nullo modo amitteret; sed tamen illa habilitas semper fieret magis 
<lb/>et magis longinqua ab actu. 
<lb/>AD OBIECTA 
<lb/>Ad primum ergo dicendum, quod ista diminutio non fit per subtractionem, sed 
<lb/>per elongationem ab actu, ut dictum est. 
<lb/>Ad secundum dicendum, quod nihil subtrahitur de quantitate virtutis vel potentiae, 
<lb/>ita ut non sit post peccatum in potentia ad tantum bonum sicut ante, vel ad 
<lb/>tot bona sicut prius; sed tamen per quodlibet peccatum elongatur potentia ab 
<lb/>actu; et in hoc infinitatem habet, secundum quod in infinitum hoc fieri contingit, 
<lb/>ut dictum est. 
<lb/>Tertium conceditur: quia illa solutio nihil valet. 
<lb/>Ad quartum dicendum, quod malum, idest ipsa privatio quae est in subiecto aliquo, 
<lb/>non corrumpit aliquid effective in subiecto illo, ut fiat consumptio continua, 
<lb/>sicut humidum per calidum consumitur; sed corrumpit formaliter loquendo; 
<lb/>idest, est ipsa corruptio qua corruptum est; et ideo ratio non procedit. 
<lb/>Ad quintum dicendum, quod illud bonum naturae quod per peccatum diminuitur, 
<lb/>est medium inter animam, quae est subiectum culpae, et gratiam, quae est 
<lb/>oppositum culpae, scilicet ipsa habilitas; quae quidem radicatur in anima, et 
<lb/>perficitur per gratiam; et ideo ex parte illa qua accedit ad gratiam, opponitur 
<lb/>culpae, ratione cuius per culpam diminuitur, ut semper elongatior a gratia fiat; 
<lb/>sed ex parte illa qua in substantia animae radicatur non opponitur culpae, sed 
<lb/>est subiectum eius; et ideo semper manet in anima, quamdiu manet natura. 
<pb n="vol. 4, p. 666"/>
<lb/><hi rend="bold">EXPOSITIO TEXTUS</hi>
<lb/>«Manifestum est ex voluntate mala, tamquam ex arbore mala, fieri omnia opera 
<lb/>mala». Hoc dicit ad excludendum quamdam obiectionem ex verbis Domini 
<lb/>exortam, Matth. 7, 18: «Non potest arbor bona malos fructus facere»; ex quo 
<lb/>videtur sequi quod res bona causa mali esse non possit. - Sed dicendum, quod 
<lb/>arbor est causa proxima fructus; causa vero prima in genere illo est vel sol vel 
<lb/>terra; et causa prima est communis et bonis et malis arboribus, et bonis et 
<lb/>malis fructibus; ideo ipsa natura voluntatis, sicut causa prima, est principium 
<lb/>bonarum et malarum voluntatum, et bonorum et malorum exteriorum actuum, 
<lb/>una et eadem; sed voluntas mala, quae comparatur arbori, est causa mali actus 
<lb/>exterioris proxima, qui comparatur fructui. 
<lb/>«Ecce habes primam voluntatem boni mutabilis». Hoc non dicit, si Angelus primus 
<lb/>et homo non peccasset, quin alii sequentes peccare potuissent; sed quia ex 
<lb/>illis primis peccatis sequentia consecuta sunt. 
<lb/>«Ubi autem bonum non est, non potest esse corruptio». Hoc non est intelligendum 
<lb/>de bono quod per malum privatur, quia sic ratio sua non valeret: hoc enim 
<lb/>bonum ante adventum mali est; sed post adventum mali non remanet: sed intelligitur 
<lb/>de bono quod est subiectum mali, quod quidem corrumpitur, inquantum 
<lb/>debita perfectione privatur. Quod si esse desisteret, privari non posset; et ita 
<lb/>nec corrumpi.
<lb/>«Naturalium sunt privationes bonorum». Hoc intelligendum est de bono naturali, 
<lb/>vel ad quod natura est ordinata, sicut gratia vel virtus; vel de ipsis habilitatibus 
<lb/>ad haec bona. Si enim intelligeretur de bonis naturalibus quae sunt de 
<lb/>esse naturae, vel naturam consequentes; sic falsum esset; quia talia bona post 
<lb/>peccatum integra manent, ut Dionysius dicit. 
<lb/>«Illa dialecticorum regula deficit qua dicunt, nulli rei duo simul inesse contraria».
<lb/>Quomodo deficiat, et quomodo non, dictum est. Sed secundum intellectum 
<lb/>quo proponitur ut regula, nunquam deficit; quamvis aliquo modo deficiat in 
<lb/>bono et malo, quo non deficit in aliis contrariis quae speciales formas designant, 
<lb/>ut dictum est. 
<lb/>«De ipsis rebus quibus homines mali sunt»; idest de peccatis, quae etiam, 
<lb/>inquantum res sunt, bonitatem quamdam habent; sed inquantum deficiunt, mala 
<lb/>sunt. 
<pb n="vol. 4, p. 678"/>
<lb/><hi rend="bold">IN SECUNDUM SENTENTIARUM, DISTINCTIO 35</hi>
<lb/><hi rend="bold">DIVISIO TEXTUS</hi>
<lb/>Quia in peccato actuali duo considerantur, scilicet defectus, ex quo rationem 
<lb/>mali habet, et substantia actus, secundum quam actuale peccatum dicitur; 
<lb/>determinato de peccato actuali, secundum quod habet rationem mali, hic incipit 
<lb/>determinare de eo quantum ad substantiam actus, in qua defectus fundatur, 
<lb/>secundum quem malum dicitur; et dividitur in partes duas: in prima determinat 
<lb/>de peccato quantum ad actum; in secunda de potentia, quae est ad actum peccati, 
<lb/>44 distinct.: «Post praedicta consideratione dignum occurrit, utrum peccandi 
<lb/>potentia sit nobis a Deo». Prima dividitur in duas: in prima determinat 
<lb/>de peccato in generali; in secunda descendit ad peccatorum differentias, 
<lb/>42 distinct.: «Cum autem voluntas mala et operatio sint peccatum, quaeritur, 
<lb/>utrum in eodem homine et circa eamdem rem haec duo unum sint peccatum». 
<lb/>Prima dividitur in duas: in prima determinat de actu peccati in generali. Sed 
<lb/>quia actus peccati vel est interior voluntatis, vel est exterior operis; ideo in 
<lb/>secunda parte descendit ad utrosque actus, 38 dist.: «Post praedicta, de voluntate 
<lb/>eiusque fine disserendum est». Prima dividitur in duas: in prima prosequitur 
<lb/>opinionem quorumdam dicentium, actus peccatorum a Deo esse; in secunda 
<lb/>ponit opinionem contrariam, 37 dist.: «Sunt autem alii plurimi aliter longe de 
<lb/>peccato et de actu sentientes». Prima dividitur in duas: in prima prosequitur 
<lb/>opinionem eorum qui dicunt omnes actus ex Deo esse; in secunda ex incidenti, 
<lb/>quia hoc disputatio mota exigebat, interponitur de comparatione peccati ad 
<lb/>poenam, utrum peccatum poena esse possit, 36 distinct.: «Sciendum est tamen 
<lb/>quaedam sic esse peccata ut sint etiam poena peccatorum». 
<lb/>Prima dividitur in tres: in prima ponit definitionem peccati; in secunda inducit 
<lb/>diversas opiniones, ex datis descriptionibus occasionatas, ibi: «Quocirca diversitatis 
<lb/>huiusmodi verborum occasione de peccato plurimi diversa senserunt»; 
<lb/>in tertia prosequitur illam opinionem quod omnes actus a Deo sunt, ibi: 
<lb/>«Quidam diligenter attendentes verba Augustini... non indocte tradunt» etc. 
<lb/>Circa secundum duo facit: primo narrat diversas opiniones; secundo breviter 
<lb/>dicit, quid de iis tenendum sit, ibi: «Sane dici potest». Tertia pars dividitur in 
<lb/>partes tres: in prima ponitur opinio; in secunda ponitur opinionis confirmatio 
<lb/>per rationes, ibi: «Quod autem omnis voluntas et actio bonum sit, inquantum 
<lb/>est, ex eo probant quod ait Augustinus» etc.; in tertia ponitur responsio ad ea 
<lb/>quae in contrarium obiici possunt, ibi: «Quibus opponitur. Si omnia quae sunt, 
<lb/>inquantum sunt, bona sunt... ergo adulterium et homicidium... bona sunt». 
<lb/>Circa secundum duas rationes ponit: prima accipitur ex ratione entis; secunda 
<pb n="vol. 4, p. 680"/>
<lb/>ex habitudine mali ad bonum, in quo necessario ut in subiecto malum consistit, 
<lb/>ibi: «Item et aliter probant omnem actum interiorem vel exteriorem, inquantum 
<lb/>est, esse bonum». Prima ratio talis est. Omne ens, inquantum ens, bonum est et 
<lb/>a Deo est. Sed omnis actio est ens: ergo etc. Primo probat maiorem; secundo 
<lb/>proponit minorem, et inducit conclusionem, ibi: «Ex praedictis colligitur atque 
<lb/>infertur» etc. 
<lb/>«Quibus opponitur. Si omnia» etc. Hic excludit obiectiones quae contra hanc opinionem 
<lb/>possunt esse; et dividitur in tres, secundum tres obiectiones: prima sumitur 
<lb/>ex his actibus qui mox nominati in malum sonant, ut homicidium etc. Secunda 
<lb/>ex omissionibus, quae actum habere non videntur, ibi: «Item aliter eis opponitur»; 
<lb/>tertia ex comparatione poenae ad culpam, ibi: «Etiam quaeri potest». 
<lb/>Et dividitur in partes duas: in prima ponit obiectionem, et solvit eam, ostendens 
<lb/>quod aliter est corruptio boni culpa quam poena; in secunda movet quasdam 
<lb/>quaestiones ex solutione occasionata, ibi: «Sed cum nihil sit, inquantum peccatum 
<lb/>est, quomodo potest bonum corrumpere vel adimere?» et circa hoc duo 
<lb/>facit: primo inquirit, quomodo culpa possit esse corruptio active; secundo quomodo 
<lb/>poena sit corruptio passive, ibi: «Quaeri autem solet utrum et poena sit 
<lb/>privatio, vel corruptio boni». Circa primum tria facit: primo ostendit bonum, 
<lb/>per quod malum culpae active corruptio dicitur; secundo ostendit cuius boni sit 
<lb/>corruptio, ibi: «Peccatum vero, idest culpa, proprie animae corruptio est»; tertio 
<lb/>exponit quoddam quod dixerat, scilicet qualiter aliquis a Deo elongetur, ibi: 
<lb/>«Ab eo se elongant per peccatum». 
<pb n="vol. 4, p. 682"/>
<lb/><hi rend="bold">QUAESTIO 1</hi>
<lb/>Hic quaeruntur quinque: 1. De divisione mali in culpam et poenam; 2. De definitione 
<lb/>culpae; 3. Si omnis culpa in actu consistit; 4. Si in actu interiori tantum, 
<lb/>vel in exteriori; 5. Si culpa est corruptio potentiarum animae. 
<lb/>ARTICULUS 1 
<lb/><hi rend="bold">Utrum malum dividatur sufficienter per malum culpae et poenae</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod non sufficienter malum per culpam et poenam dividatur. 
<lb/>Malum enim nihil aliud est quam defectus boni. Sed omne quod invenitur alio 
<lb/>minus bonum, non est sine defectu alicuius boni. Ergo omne quod est minus 
<lb/>bonum, est etiam malum. Sed omnia creata sunt minus bona. Cum ergo multae 
<lb/>creaturae sint in quibus non est poena neque culpa, videtur quod malum non 
<lb/>sufficienter per poenam et culpam dividatur. 
<lb/>2. Praeterea, in illis quae non habent dominium sui actus, malum culpae esse 
<lb/>non potest. In quibus autem culpa non est, nec poena est, quia poena culpae 
<lb/>debetur. Cum ergo multa sint quae voluntatem non habent, et ita nec dominium 
<lb/>sui actus, in quibus tamen est aliquod malum, ut in rebus insensibilibus patet; 
<lb/>videtur quod malum non sufficienter per poenam et culpam dividatur. 
<lb/>3. Praeterea, Augustinus dicit, quod malum ideo dicitur 
<lb/>quia nocet. Sed omne quod nocet, poena est. Ergo omne malum aliqua poena 
<lb/>est. Ergo non convenienter aliquod malum contra poenam dividitur. 
<lb/>4. Si dicatur, quod poena nocet passive, sed culpa nocet active, contra. Passio 
<lb/>est effectus illatioque actionis. Si ergo poena est nocumentum passivum, et 
<lb/>culpa nocumentum activum, omnis poena erit illatio quaedam culpae; et ita 
<lb/>omnis qui poenam infert, culpam perpetrabit: quod haereticum est, quia sic 
<lb/>ordo iustitiae deperiret. 
<lb/>5. Praeterea, aliqua poena est quae tantum in negatione consistit; ut carentia 
<lb/>visionis divinae. Sed passio non est tantum negatio, immo est aliquod ens positive 
<lb/>dictum, cum sit unum de decem generibus. Ergo non omnis poena est nocumentum 
<lb/>passive dictum. 
<lb/>6. Praeterea, quaedam culpae sunt in quibus nullus actus consistit, ut patet 
<lb/>praecipue in culpa originali. Sed nihil nocet active nisi per actionem aliquam. 
<lb/>Ergo non omnis culpa est nocumentum activum. 
<lb/>SED CONTRA est quod Augustinus dicit: «Omne malum 
<lb/>nostrum est vel quod agimus, vel quod patimur». Sed malum quod agimus culpa 
<lb/>est, malum quod patimur, poena est. Ergo malum per culpam et poenam dividitur. 
<pb n="vol. 4, p. 684"/>
<lb/><hi rend="bold">Solutio</hi>
<lb/>Respondeo dicendum, quod, sicut supra dictum est, malum per se loquendo privatio 
<lb/>quaedam est alicuius boni; bonum autem in perfectione et actu consistit; 
<lb/>unde oportet secundum distinctionem perfectionum, distinctionem malorum 
<lb/>esse. Est autem duplex actus vel perfectio; scilicet actus primus, et secundus. 
<lb/>Actus primus est ipsa prima forma; actus secundus est operatio; et ideo ex privatione 
<lb/>utriusque perfectionis diversae mali differentiae consurgunt. Si enim 
<lb/>privetur aliqua forma vel perfectio alicuius rei naturalis, dicetur esse malum 
<lb/>naturae si autem privetur perfectio operationis, dicetur esse peccatum: quia ut 
<lb/>2 Physic. dicitur, peccatum est in his quae nata sunt finem consequi, 
<lb/>cum non consequuntur. Quaelibet autem res per suam operationem finem suum 
<lb/>nata est consequi; unde oportet quod peccatum in operatione consistat, secundum 
<lb/>quod non est directa ut finis exigit; secundum quod grammaticus non recte 
<lb/>scribit, nec parat recte medicus potionem. 
<lb/>Sed, ut in 5 Metaph. dicitur, bonum et malum quodam speciali modo 
<lb/>est in his quae per electionem agunt, quae rationem finis cognoscunt, et finem 
<lb/>sibi determinare possunt; et ideo peccatum in talibus quamdam specialem mali 
<lb/>rationem accipit, ut scilicet peccatum in eis etiam culpa dicatur; unde peccatum 
<lb/>in pluribus quam culpa est: quia ut ex 2 Physic. habetur, peccatum 
<lb/>est et in his quae secundum naturam sunt, et in his quae sunt secundum 
<lb/>artem; sed culpa non potest esse nisi in his quae per voluntatem sunt: nihil 
<lb/>enim culpae rationem obtinet nisi quod vituperabile est; neque vituperium alicui 
<lb/>debetur propter inordinatum actum, nisi ille actus suo dominio subiaceat. 
<lb/>Habere autem dominium super suos actus, ut scilicet possit facere et non facere, 
<lb/>voluntatis proprium est. Unde culpa super peccatum addit ut sit voluntatis 
<lb/>actus. Similiter etiam malum naturae in electionem habentibus specialem 
<lb/>quamdam rationem mali accipit, scilicet rationem poenae, inquantum voluntas 
<lb/>defectui dissentit; unde omnis poena malum naturae est: dicitur enim poena 
<lb/>malum, ut Augustinus dicit: quia naturae bonae nocet, inquantum subtrahit 
<lb/>sibi id per quod natura perficitur, vel in suo esse naturali, ut caecitas, vel 
<lb/>in naturae superadditis, ut subtractio gratiae, vel huiusmodi. Quidam tamen 
<lb/>dicunt, quod etiam in brutis defectus rationis rationem poenae sortitur; sed 
<lb/>melius videtur ut poena non sit, nisi ubi culpa esse potest. Et ita patet quod 
<lb/>malum rationalis creaturae sufficienter et convenienter per poenam et culpam 
<lb/>dividitur. 
<lb/>AD OBIECTA 
<lb/>Ad primum ergo dicendum, quod nomen «defectus» potest sumi vel negative, 
<lb/>vel privative. Si sumatur negative, sic non omne quod habet defectum alicuius 
<lb/>boni, continuo malum est: quia malum privatio est; unde non est nisi defectus 
<lb/>eius quod quis natus est et debet habere. Si autem privative, sic patet quod non 
<pb n="vol. 4, p. 686"/>
<lb/>omne quod caret aliquo bono defectum habet: non enim est defectus in lapide 
<lb/>quod non videt. Unde patet quod ratio procedit ex aequivocatione huius nominis 
<lb/>«defectus». 
<lb/>Ad secundum dicendum, quod culpa et poena non sunt differentiae mali absolute 
<lb/>sumpti, sed mali secundum quod est in habentibus electionem, ut dictum est. 
<lb/>Ad tertium dicendum, quod nocere dicitur dupliciter; scilicet effective, et formaliter. 
<lb/>Formaliter autem nocere dicitur ipsum nocumentum, sive ipsa ademptio 
<lb/>boni vel privatio, sicut albedo facit album: et sic omne quod nocet, poena 
<lb/>est in his quae nata sunt poenam subire. Si autem sumatur effective, sic dicitur 
<lb/>nocere id quod causat privationem alicuius perfectionis in re; et hoc modo 
<lb/>culpa nocet, quia per actum deordinatum aufertur aliqua perfectio, scilicet gratia; 
<lb/>et tamen ipsa privatio gratiae poena est; et hoc est quod Magister dicit, 
<lb/>quod culpa est corruptio boni active: quia scilicet malum culpae consistit in 
<lb/>defectu actus, secundum quod deficit a debito fine et debitis circumstantiis: et 
<lb/>iste actus deficiens agit vel efficit in anima privationem gratiae; et ipsa privatio 
<lb/>gratiae passive accepta, poena est. 
<lb/>Ad quartum dicendum, quod omnis poena quaedam corruptio est ab aliquo 
<lb/>agente inducta: et quamvis culpa sit quid activum corruptionis, non tamen 
<lb/>omne activum corruptionis culpa est; et ideo non oportet quod omnis qui poenam 
<lb/>infert culpam incurrat. 
<lb/>Ad quintum dicendum, quod passio potest sumi dupliciter; vel quantum ad 
<lb/>naturam rei prout logicus et naturalis passionem considerat; et hoc modo non 
<lb/>oportet omnem poenam passionem esse; sed quamdam poenam, scilicet poenam 
<lb/>sensus: vel quantum ad modum significandi, pro ut grammaticus considerat; 
<lb/>et sic illud passive dicitur quod a verbo passivo derivatur; unde privatio 
<lb/>qua aliquis privatur aliquo dicitur privatio passiva; et privatio qua aliquis privat, 
<lb/>dicitur privatio activa; et hoc modo sumendo passionem, omnis poena est 
<lb/>corruptio vel privatio passiva. 
<lb/>Ad sextum dicendum, quod non dicitur culpa corruptio activa quia in actu consistat, 
<lb/>sed magis quia corruptionem agit; et ideo obiectio non procedit; contingit 
<lb/>enim per id quod non est actus effici vel induci privationem passive dictam. 
<lb/>Utrum tamen in omni culpa operatio requiratur, postea dicetur. 
<pb n="vol. 4, p. 688"/>
<lb/>ARTICULUS 2 
<lb/><hi rend="bold">Utrum definitiones peccati hic positae, sint convenientes</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod peccatum inconvenienter in proposito definiatur. Illud enim 
<lb/>quod definitur, oportet aliquid esse: quia quaestio an est praecedit quaestionem 
<lb/>quid est; et iterum omne quod definitur, essentiam habet, cum definitio essentiam 
<lb/>rei significet. Sed secundum Augustinum, peccatum nihil est, 
<lb/>et nihil fiunt homines cum peccant. Ergo definiri non potest. 
<lb/>2. Praeterea, definitio debet converti cum definito. Sed definitiones hic datae de 
<lb/>peccato, non conveniunt omni peccato, ut in littera dicitur. Ergo inconvenienter 
<lb/>assignatae sunt. 
<lb/>3. Praeterea, in definitione superioris non debet poni inferius. Sed «concupitum» 
<lb/>vel «dictum» vel «factum» est inferius quam peccatum: quia omne factum 
<lb/>contra legem Dei est peccatum, sed non convertitur. Ergo inconvenienter assignatur 
<lb/>descriptio ex posterioribus secundum naturam. 
<lb/>4. Praeterea, speciali virtuti speciale peccatum opponitur. Sed iustitia est quaedam 
<lb/>virtus specialis. Ergo peccatum non debet definiri universaliter sumptum 
<lb/>per oppositionem ad iustitiam. 
<lb/>5. Praeterea, obedientia est quaedam specialis virtus. Sed obedientiae opponitur 
<lb/>inobedientia. Ergo et inobedientia erit speciale peccatum. Cum ergo species 
<lb/>in definitione generis poni non debeat, videtur quod inconvenienter peccatum 
<lb/>universaliter sumptum, per inobedientiam definiatur. 
<lb/><hi rend="bold">Solutio</hi>
<lb/>Respondeo, quod, sicut dictum est, peccatum dicit malum quod in operatione 
<lb/>consistit; unde ad rationem peccati duo concurrunt, scilicet actus, et ipse defectus, 
<lb/>ex quo ratio mali incidit. Defectus autem ille qui causat rationem mali in 
<lb/>peccato, ut dictum est, est defectus rectitudinis in actu, per quam dirigebatur in 
<lb/>finem. Finis autem rationalis naturae ultimus quem praecipue theologus considerat, 
<lb/>est ipsa beatitudo aeterna, ad quem finem lex divina nos dirigit sicut 
<lb/>instruens, et iustitia sicut in illum inclinans; et ideo peccatum tripliciter hic 
<lb/>describitur. In prima enim descriptione tangitur substantia actus in ordine ad 
<lb/>instrumenta quibus actus exercentur, cum dicitur: «dictum», vel «factum», vel 
<lb/>«concupitum», et tangitur privatio illius dirigentis quod instruendo dirigit, scilicet
<pb n="vol. 4, p. 690"/>
<lb/>legis, cum dicitur, quod fit «contra Domini legem». In secunda autem 
<lb/>descriptione tangitur substantia actus ex parte obiecti, in hoc quod dicitur: 
<lb/>«Voluntas retinendi, vel consequendi», et privatio illius dirigentis quod in finem 
<lb/>inclinat per modum habitus, in hoc quod dicit: «quod iustitia vetat». In tertia 
<lb/>autem descriptione tangitur illud quod est formale in peccato, ex quo rationem 
<lb/>mali habet, scilicet privatio dirigentis in finem, in hoc quod dicitur, «praevaricatio 
<lb/>legis divinae», et deordinatio ab ipso fine, in hoc quod dicitur, «caelestium 
<lb/>inobedientia praeceptorum». 
<lb/>AD OBIECTA 
<lb/>Ad primum ergo dicendum, quod secundum quod aliqua habent esse, possunt 
<lb/>definiri, ut in 7 Metaph. dicitur; unde quia ens per prius de substantia 
<lb/>dicitur, quae perfecte rationem entis habet, ideo nil perfecte definitur nisi substantia: 
<lb/>accidentia autem, sicut incomplete rationem entis participant, ita et 
<lb/>definitionem absolutam non habent: quia in definitionibus eorum ponitur aliquid 
<lb/>quod est extra genus eorum, scilicet subiectum ipsorum. Similiter etiam 
<lb/>cum ens quodammodo dicatur de privationibus et negationibus, ut in 4 Metaph. 
<lb/>dicitur, earum etiam potest esse aliquis modus definitionis incompletissimus, 
<lb/>qui est quasi exponens nominis significationem, non essentiam indicans, 
<lb/>quam nullam habet: non autem ita quod peccatum omnino sit privatio et negatio; 
<lb/>sed quantum ad id solum ex quo formaliter rationem mali habet: et ideo ex 
<lb/>parte illa definitur per privationem, ut patet ex omnibus descriptionibus in littera 
<lb/>positis. 
<lb/>Ad secundum dicendum, quod peccatum non dicitur univoce de omnibus generibus 
<lb/>peccatorum, sed per prius de peccato actuali mortali, a quo peccatum 
<lb/>veniale deficit ex hoc quod non omnino a fine deordinat. Sed aliquo modo a 
<lb/>fine retardat, ordine ad finem salvato; unde deficit ex parte illa ex qua peccatum 
<lb/>formaliter rationem mali habet. Originale autem deficit ab eo ex parte 
<lb/>ipsius substantiae actus: actuale enim mortale est voluntarium voluntate propria 
<lb/>illius in quo est; sed originale est voluntarium voluntate alterius; unde 
<lb/>deficit ex parte illa ex qua peccatum habet rationem culpae. Et ideo non oportet 
<lb/>quod definitio peccati in genere conveniat nisi illi peccato in quo perfecte 
<lb/>ratio generis invenitur. Potest autem et definitio peccati in genere eis secundum 
<lb/>quid convenire, sicut et ratio generis in eis per posterius invenitur. 
<lb/>Ad tertium dicendum, quod sicut aliquando utimur non veris differentiis loco 
<lb/>verarum, propter earum occultationem, ut in 1 Post. dicitur; ita etiam 
<lb/>loco veri generis potest poni aliquid per quod genus magis innotescat: et sic 
<lb/>Augustinus intendens magis plane quam artificialiter loqui, genus peccati, quod 
<lb/>est operatio, per istam circumlocutionem «dictum»vel «factum» vel «concupitum» 
<lb/>significavit. 
<pb n="vol. 4, p. 692"/>
<lb/>Ad quartum dicendum, quod iustitia non sumitur hic prout est specialis virtus, 
<lb/>sed pro iustitia generali, quae est idem subiecto quod omnis virtus, ut in 
<lb/>4 eEhicor. Philosophus dicit, differens a virtute solum ratione: quia virtus 
<lb/>dicitur secundum quod ad actum dirigit; iustitia vero secundum quod rectitudini 
<lb/>legis concordat, et secundum quod in bonum commune cedit. 
<lb/>Ad quintum dicendum, quod obedientia etiam quandoque sumitur ut specialis virtus, 
<lb/>quando scilicet specialis ratio ad faciendum aliquid est auctoritas praecipientis; 
<lb/>et huic opponitur inobedientia quae est speciale peccatum, quando scilicet 
<lb/>aliquis praetermittit hoc quod est praeceptum, specialiter in contemptum praecipientis. 
<lb/>Aliquando autem obedientia sumitur quasi omnem virtutem consequens: 
<lb/>actus enim omnis virtutis in praecepto legis est; unde quicumque aliquem actum 
<lb/>virtutis facit, obedit: et obedientiae opponitur inobedientia quae omne peccatum 
<lb/>mortale consequitur; et hoc modo inobedientia hic in definitione peccati ponitur. 
<lb/>ARTICULUS 3 
<lb/><hi rend="bold">Utrum in omni peccato sit aliquis actus</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod omne peccatum in actu consistat, etiam peccatum omissionis. 
<lb/>Peccatum enim est «Dictum vel factum vel concupitum contra legem Dei», ut 
<lb/>dictum est. Sed in hoc quod dicitur: «Dictum vel factum vel concupitum», tangitur 
<lb/>aliquis actus. Ergo etiam peccatum omissionis in aliquo actu consistit. 
<lb/>2. Praeterea, omne peccatum vel est originale vel actuale. Sed omissio non est 
<lb/>originale peccatum: quia originale aequaliter in omnes transit qui per concupiscentiam 
<lb/>generantur, non autem in omnibus est peccatum omissionis. Ergo oportet 
<lb/>quod sit actuale. Sed actuale ab actu dicitur. Ergo omissionis peccatum 
<lb/>aliquem actum significat. 
<lb/>3. Praeterea, quicumque se habet similiter nunc et prius, non magis nunc quam 
<lb/>prius peccat. Sed aliquis qui nihil agit, similiter se habet nunc et prius. Si ergo 
<lb/>aliquando talis peccat continue, dum actum illum non agit videtur peccare. Hoc 
<lb/>autem inconveniens est, quia sic peccatum omissionis quodlibet gravissimum 
<lb/>esset. Ergo peccatum omissionis non est, si aliquis omnino nihil agat; sed oportet 
<lb/>quod sit in eo aliquis actus. 
<lb/>4. Praeterea, demeritum opponitur merito. Sed meritum non potest esse nisi per 
<lb/>actum. Cum ergo opposita ad idem genus reducantur, videtur quod omne peccatum 
<lb/>et demeritum in actu aliquo consistat. 
<lb/>5. Praeterea, Augustinus dicit, quod omne peccatum est 
<lb/>voluntarium. Si ergo omissio est peccatum, videtur quod saltem actum voluntatis 
<lb/>in ea esse oporteat. 
<pb n="vol. 4, p. 694"/>
<lb/>6. Praeterea, sicut supra dictum est, malum esse non posset, nisi esset bonum, 
<lb/>in quo malum consisteret. Sed ubi nullus est actus, non invenitur aliquod 
<lb/>bonum, in quo deformitas peccati fundetur. Ergo videtur quod non possit esse 
<lb/>aliquod peccatum in quo non sit aliquis actus. 
<lb/>SED CONTRA, Ambrosius dicit in littera: «Peccatum est praevaricatio 
<lb/>legis divinae, et caelestium inobedientia praeceptorum». 
<lb/>Praeterea, praeceptorum quaedam sunt affirmativa, quaedam negativa. Cum 
<lb/>ergo aliquis nihil agendo inobediens divinis praeceptis affirmativis existat, 
<lb/>videtur quod peccatum omissionis possit esse ubi non est aliquis actus. 
<lb/>Praeterea, nihil iuste punitur nisi peccatum. Sed ei qui non facit quod praeceptum 
<lb/>est sibi, etiamsi nullum actum faciat, iuste poena infligitur. Ergo etsi nullum 
<lb/>actum agat aliquis, nihilominus omittendo peccat. 
<lb/><hi rend="bold">Solutio</hi>
<lb/>Respondeo dicendum, quod omne peccatum oportet aliquo modo in actu consistere, 
<lb/>non tamen eodem modo. Peccatum enim originale sicut rationem culpae 
<lb/>habet ex hoc quod voluntarium est, non quidem voluntate propria, sed voluntate 
<lb/>alterius; ita etiam rationem peccati habet ex hoc quod per actum alterius 
<lb/>inductum est. Sed peccata actualia etiam in actu proprio illius in quo sunt consistunt; 
<lb/>et hoc quidem planum est in his qui per commissionem peccant. Utrum 
<lb/>autem in peccato omissionis sit aliquis actus a potentia elicitus, super hoc 
<lb/>duplex opinio est. 
<lb/>Quidam enim dicunt quod in peccato omissionis semper oportet aliquem actum 
<lb/>esse, per quem aliquis retardatur ab expletione mandati vel praecepti, sive interiorem 
<lb/>voluntatis, ut cum aliquis vult praecepto non obedire; sive exteriorem, ut 
<lb/>cum aliquis facit aliquem actum per quem ab expletione praecepti impeditur; et 
<lb/>ponitur exemplum de illo qui nimis vigilat, et non potest surgere hora debita. 
<lb/>Sed ista opinio non videtur necessitatem habere: cum enim voluntas libera sit, 
<lb/>nec ad aliquid faciendum vel non faciendum determinetur; potest hoc modo 
<lb/>praetermittere aliquid quod eius contrarium non velit, nec de eius contrario 
<lb/>cogitet, nec etiam de aliquo alio quod sit per se impedimentum eius quod facere 
<lb/>tenetur; etsi enim aliquid velit quod, quantum est in se, non est impedimentum 
<lb/>expletionis praecepti, sicut oppositum, constat quod ex hoc quod vult illud, non 
<lb/>peccat; quia illud potest esse secundum se licitum; sed peccat in eo quod praetermittit 
<lb/>id quod facere debet. Ergo constat quod ille actus vel exterior vel interior 
<lb/>per accidens ad peccatum omissionis pertinet; et ita in eo deformitas omissionis 
<lb/>non fundatur: nec iterum in actu contrario praecepti: quia positum est 
<lb/>quod talis actus non sit, cum voluntas possit in neutrum oppositorum ferri, sicut 
<lb/>etiam Deus nec vult mala fieri, nec vult mala non fieri. Nec alicui dubium est 
<lb/>quod aliquo sic se habente per omissionem peccat, quia iuste punitur ex hoc 
<pb n="vol. 4, p. 696"/>
<lb/>quod praeceptum non implet; unde patet quod peccatum omissionis in sola 
<lb/>negatione actus debiti consistit. Et haec est alia opinio. Sed quia opposita in 
<lb/>idem genus reducuntur, ideo omissio actus peccati rationem consequitur ex eo 
<lb/>quod voluntaria est; sicut et actus voluntarius rationem peccati et culpae 
<lb/>habet; et huic etiam consonant verba Philosophi in 3 Ethic., ubi ostendit 
<lb/>negligentiam sciendi vel faciendi aliquid, iuste a legibus puniri, ex hoc quod 
<lb/>sicut in potestate hominis est facere aliquid, ita et non facere; unde sicut pro eo 
<lb/>quod indebite facit, iuste punitur, ita pro eo quod indebite dimittit. 
<lb/>AD OBIECTA 
<lb/>Ad primum ergo dicendum, quod, sicut dictum est, opposita reducuntur in idem 
<lb/>genus in quo vel utrumque est per se, ut patet in contrariis et relativis; vel 
<lb/>unum est per se, et alterum per reductionem, ut patet in privatione et habitu, et 
<lb/>affirmatione et negatione; unde habitum est in 28 distinct. 1 libri ab Augustino, 
<lb/>quod in eodem genere est genitus et non genitus; et ideo in dicto excluditur 
<lb/>etiam omissio dicti, et in facto omissio facit, et sic de aliis. Non enim hoc habet 
<lb/>dictum inquantum est affirmative dictum, ut sit peccatum; sed inquantum est in 
<lb/>voluntatis potestate, a rectitudine finis exiens. In hoc autem convenit cum dicto 
<lb/>affirmativo etiam non dicere, quod similiter est in potestate voluntatis, et a 
<lb/>recto ordine exiens finis. 
<lb/>Ad secundum dicendum, quod peccatum omissionis non est peccatum originale, 
<lb/>sed actuale; nec dicitur actuale quasi in aliquo actu existat, sed quia ad genus 
<lb/>actus reducitur cuius negatio est; sicut Augustinus ingenitum in genere relationis 
<lb/>ponit, ut habitum est in 1 libro, dist. 28; et iterum sicut actus est in potestate 
<lb/>voluntatis, ita et negatio eius. 
<lb/>Ad tertium dicendum, quod omissio non est peccatum nisi secundum quod praecepto 
<lb/>affirmativo opponitur. Praeceptum autem affirmativum obligat semper, sed 
<lb/>non ad semper, sed ad aliquod tempus determinatum; et ideo in illo tempore tantum 
<lb/>ad quod praeceptum affirmativum obligat aliquis reus omissionis tenetur. 
<lb/>Ad quartum dicendum, quod malum pluribus modis contingere potest quam 
<lb/>bonum, ut patet per Dionysium ex 4 cap. De divin. nomin., et Philosophum in 
<lb/>2 Ethic.: non enim bonum consistit, nisi omnia quae ad perfectionem rei exiguntur, 
<lb/>conveniant; quodcumque autem eorum subtrahatur, ratio mali incidit; et 
<lb/>ideo meritum, quod est quasi quoddam iter in finem beatitudinis, esse non potest, 
<lb/>nisi sit operatio, et operationis rectitudo; sed sive desit rectitudo in ipsa operatione, 
<lb/>sive desit ipsa operatio, erit demeritum, quod est recessus a fine: quod etiam 
<lb/>patet in corporalibus: quia locum corporalem nihil acquirit nisi per motum ordinatum 
<lb/>in locum illum: potest autem locum illum amittere quod est extra proprium 
<lb/>locum, dupliciter: sive non moveatur, sed quiescat; sive moveatur motu indebito. 
<lb/>Ad quintum dicendum, quod omissio est voluntaria non quasi actu voluntatis in 
<lb/>ipsam transeunte; sed quia in voluntatis potestate est actum non facere, sicut et 
<lb/>facere: et ideo sicut actus dicitur voluntarius, quia est in potestate voluntatis, 
<lb/>ita et omissio actus. 
<pb n="vol. 4, p. 698"/>
<lb/>Ad sextum dicendum, quod oportet quod malum semper in bono subsistat; non 
<lb/>tamen oportet quod illud bonum in quo malum subsistit, sit actus: et ideo dico, 
<lb/>quod malum omissionis non fundatur in aliquo actu, sed in potentia, quae 
<lb/>actum producere potest. 
<lb/>ARTICULUS 4 
<lb/><hi rend="bold">Utrum in actu exteriori sit peccatum</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod peccatum non consistat in actu exteriori. Quia, ut in lib. 
<lb/>De somn. et vigil. dicitur, cuius est potentia, eius est actus; et eadem ratione 
<lb/>cuius est habitus, eius est actus. Sed habitus virtutis vel vitii non est in corpore, 
<lb/>sed in anima. Ergo nec actus peccati erit actus corporis, sed animae. 
<lb/>2. Praeterea, ei qui vitare peccatum non potest, peccatum non est imputandum. 
<lb/>Sed sicut gladius non potest vitare quin occidat, motus ab homine; ita etiam 
<lb/>manus vel aliquod membrum non potest vitare quin actum exequatur quem 
<lb/>voluntas imperat. Ergo peccatum in actu exteriori membrorum non consistit. 
<lb/>3. Praeterea, actus voluntatis medius est inter actum intellectus, scilicet cogitationem, 
<lb/>et actum exteriorum membrorum; et magis unitur voluntas intellectui quam 
<lb/>etiam ipsis membris. Sed cogitatio pure speculativa de aliquo, quantumcumque 
<lb/>malo, non est peccatum. Ergo multo minus in exteriori actu peccatum erit. 
<lb/>4. Praeterea, illud quo posito vel remoto, nihilominus est peccatum, non videtur 
<lb/>in se deformitatem peccati continere. Sed sive sit actus exterior, sive non, dummodo 
<lb/>adsit voluntas completa aliquod malum perpetrandi, peccatum perficitur, 
<lb/>et imputatur ad mortem. Ergo actus exterior deformitatem non continet. 
<lb/>5. Praeterea, illud quod est tantum ad manifestationem bonitatis vel malitiae, 
<lb/>non videtur per se actus malitiae vel virtutis esse. Sed ut in 10 Ethic. 
<lb/>Philosophus innuere videtur, exteriores actus sunt tantum ad manifestationem 
<lb/>virtutis, et eadem ratione sunt ad manifestationem vitii. Ergo in actibus exterioribus 
<lb/>non consistit peccatum. 
<lb/>SED CONTRA, servire peccato est peccare. Sed membra exteriora peccato servire 
<lb/>dicuntur: ad Rom. 6, 19: «Sicut exhibuistis membra vestra servire immunditiae 
<lb/>et iniquitati ad iniquitatem; ita nunc exhibete membra vestra servire iustitiae in 
<lb/>sanctificationem». Ergo in actu exteriori membrorum peccatum consistit. 
<lb/>Praeterea, nihil prohibetur lege divina nisi peccatum. Sed lex divina non tantum 
<lb/>prohibet actus interiores, sed etiam exteriores; adeo ut de his etiam diversa 
<lb/>praecepta dentur, ut patet Exod. 20, 14 et 17: «Non moechaberis, et non concupisces 
<lb/>uxorem» etc. Ergo non solum in actu interiori sed etiam exteriori peccatum 
<lb/>consistit. 
<pb n="vol. 4, p. 698"/>
<lb/>Ad sextum dicendum, quod oportet quod malum semper in bono subsistat; non 
<lb/>tamen oportet quod illud bonum in quo malum subsistit, sit actus: et ideo dico, 
<lb/>quod malum omissionis non fundatur in aliquo actu, sed in potentia, quae 
<lb/>actum producere potest. 
<lb/>ARTICULUS 4 
<lb/><hi rend="bold">Utrum in actu exteriori sit peccatum</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod peccatum non consistat in actu exteriori. Quia, ut in lib. 
<lb/>De somn. et vigil. dicitur, cuius est potentia, eius est actus; et eadem ratione 
<lb/>cuius est habitus, eius est actus. Sed habitus virtutis vel vitii non est in corpore, 
<lb/>sed in anima. Ergo nec actus peccati erit actus corporis, sed animae. 
<lb/>2. Praeterea, ei qui vitare peccatum non potest, peccatum non est imputandum. 
<lb/>Sed sicut gladius non potest vitare quin occidat, motus ab homine; ita etiam 
<lb/>manus vel aliquod membrum non potest vitare quin actum exequatur quem 
<lb/>voluntas imperat. Ergo peccatum in actu exteriori membrorum non consistit. 
<lb/>3. Praeterea, actus voluntatis medius est inter actum intellectus, scilicet cogitationem, 
<lb/>et actum exteriorum membrorum; et magis unitur voluntas intellectui quam 
<lb/>etiam ipsis membris. Sed cogitatio pure speculativa de aliquo, quantumcumque 
<lb/>malo, non est peccatum. Ergo multo minus in exteriori actu peccatum erit. 
<lb/>4. Praeterea, illud quo posito vel remoto, nihilominus est peccatum, non videtur 
<lb/>in se deformitatem peccati continere. Sed sive sit actus exterior, sive non, dummodo 
<lb/>adsit voluntas completa aliquod malum perpetrandi, peccatum perficitur, 
<lb/>et imputatur ad mortem. Ergo actus exterior deformitatem non continet. 
<lb/>5. Praeterea, illud quod est tantum ad manifestationem bonitatis vel malitiae, 
<lb/>non videtur per se actus malitiae vel virtutis esse. Sed ut in 10 Ethic. 
<lb/>Philosophus innuere videtur, exteriores actus sunt tantum ad manifestationem 
<lb/>virtutis, et eadem ratione sunt ad manifestationem vitii. Ergo in actibus exterioribus 
<lb/>non consistit peccatum. 
<lb/>SED CONTRA, servire peccato est peccare. Sed membra exteriora peccato servire 
<lb/>dicuntur: ad Rom. 6, 19: «Sicut exhibuistis membra vestra servire immunditiae 
<lb/>et iniquitati ad iniquitatem; ita nunc exhibete membra vestra servire iustitiae in 
<lb/>sanctificationem». Ergo in actu exteriori membrorum peccatum consistit. 
<lb/>Praeterea, nihil prohibetur lege divina nisi peccatum. Sed lex divina non tantum 
<lb/>prohibet actus interiores, sed etiam exteriores; adeo ut de his etiam diversa 
<lb/>praecepta dentur, ut patet Exod. 20, 14 et 17: «Non moechaberis, et non concupisces 
<lb/>uxorem» etc. Ergo non solum in actu interiori sed etiam exteriori peccatum 
<lb/>consistit. 
<pb n="vol. 4, p. 698"/>
<lb/>Ad sextum dicendum, quod oportet quod malum semper in bono subsistat; non 
<lb/>tamen oportet quod illud bonum in quo malum subsistit, sit actus: et ideo dico, 
<lb/>quod malum omissionis non fundatur in aliquo actu, sed in potentia, quae 
<lb/>actum producere potest. 
<lb/>ARTICULUS 4 
<lb/><hi rend="bold">Utrum in actu exteriori sit peccatum</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod peccatum non consistat in actu exteriori. Quia, ut in lib. 
<lb/>De somn. et vigil. dicitur, cuius est potentia, eius est actus; et eadem ratione 
<lb/>cuius est habitus, eius est actus. Sed habitus virtutis vel vitii non est in corpore, 
<lb/>sed in anima. Ergo nec actus peccati erit actus corporis, sed animae. 
<lb/>2. Praeterea, ei qui vitare peccatum non potest, peccatum non est imputandum. 
<lb/>Sed sicut gladius non potest vitare quin occidat, motus ab homine; ita etiam 
<lb/>manus vel aliquod membrum non potest vitare quin actum exequatur quem 
<lb/>voluntas imperat. Ergo peccatum in actu exteriori membrorum non consistit. 
<lb/>3. Praeterea, actus voluntatis medius est inter actum intellectus, scilicet cogitationem, 
<lb/>et actum exteriorum membrorum; et magis unitur voluntas intellectui quam 
<lb/>etiam ipsis membris. Sed cogitatio pure speculativa de aliquo, quantumcumque 
<lb/>malo, non est peccatum. Ergo multo minus in exteriori actu peccatum erit. 
<lb/>4. Praeterea, illud quo posito vel remoto, nihilominus est peccatum, non videtur 
<lb/>in se deformitatem peccati continere. Sed sive sit actus exterior, sive non, dummodo 
<lb/>adsit voluntas completa aliquod malum perpetrandi, peccatum perficitur, 
<lb/>et imputatur ad mortem. Ergo actus exterior deformitatem non continet. 
<lb/>5. Praeterea, illud quod est tantum ad manifestationem bonitatis vel malitiae, 
<lb/>non videtur per se actus malitiae vel virtutis esse. Sed ut in 10 Ethic. 
<lb/>Philosophus innuere videtur, exteriores actus sunt tantum ad manifestationem 
<lb/>virtutis, et eadem ratione sunt ad manifestationem vitii. Ergo in actibus exterioribus 
<lb/>non consistit peccatum. 
<lb/>SED CONTRA, servire peccato est peccare. Sed membra exteriora peccato servire 
<lb/>dicuntur: ad Rom. 6, 19: «Sicut exhibuistis membra vestra servire immunditiae 
<lb/>et iniquitati ad iniquitatem; ita nunc exhibete membra vestra servire iustitiae in 
<lb/>sanctificationem». Ergo in actu exteriori membrorum peccatum consistit. 
<lb/>Praeterea, nihil prohibetur lege divina nisi peccatum. Sed lex divina non tantum 
<lb/>prohibet actus interiores, sed etiam exteriores; adeo ut de his etiam diversa 
<lb/>praecepta dentur, ut patet Exod. 20, 14 et 17: «Non moechaberis, et non concupisces 
<lb/>uxorem» etc. Ergo non solum in actu interiori sed etiam exteriori peccatum 
<lb/>consistit. 
<pb n="vol. 4, p. 700"/>
<lb/><hi rend="bold">Solutio</hi>
<lb/>Respondeo dicendum, quod in omnibus agentibus ordinatis hoc commune est 
<lb/>quod id quod est motum ab alio, sicut instrumentum a proprio agente, in actu 
<lb/>suo consequitur conditionem primi agentis quantum potest. Cum ergo in omnibus 
<lb/>actibus hominis principalitatem obtineat voluntas, eo quod ipsa tamquam 
<lb/>liberrima omnes potentias in actus suos inclinet, oportet quod in actibus humanis 
<lb/>conditio voluntatis salvetur, in his videlicet qui ad imperium voluntatis 
<lb/>fiunt: et inde est quod cum voluntatis sit proprium ut dominium sui actus 
<lb/>habeat, hoc etiam in ceteris quae a voluntate sunt mota, invenitur, secundum 
<lb/>quod eius conditionem consequi possunt: potest enim intellectus considerare et 
<lb/>non considerare, prout a voluntate est motus; et similiter est de concupiscibili; 
<lb/>et hoc usque ad actus exteriores motivae virtutis extenditur, ut possit homo 
<lb/>ambulare vel non ambulare, loqui vel non loqui, et sic deinceps. Sed quia in 
<lb/>hoc consistit ratio meriti et demeriti, laudis et vituperii, quod id bonum vel 
<lb/>malum quod agitur, in potestate agentis est; inde est quod actus voluntatis 
<lb/>primo rationem peccati et culpae habet, et consequenter alii actus a voluntate 
<lb/>imperati: et hoc modo etiam in actibus exterioribus deformitas culpae consistit. 
<lb/>Sed quia actus semper attribuitur primo agenti potius quam instrumento, sicut 
<lb/>secare artifici potius quam serrae; ideo quidam considerantes, quod actus a 
<lb/>voluntate imperati non habent rationem culpae nisi a voluntate, dixerunt, peccatum 
<lb/>tantum in actu voluntatis interiori esse: alii vero considerantes tam illud 
<lb/>in quo primo est ratio culpae, quam illud in quo secundo est, dixerunt, tam 
<lb/>actus interiores quam exteriores peccata esse: et utrique considerabant peccatum 
<lb/>non solum quantum ad illud quod est formale in ipso, unde rationem mali 
<lb/>habet, scilicet aversionem, sed etiam quantum ad conversionem, quae est materiale 
<lb/>in peccato. Sed quidam considerantes solum illud quod formale est in peccato, 
<lb/>scilicet defectum, unde rationem mali habet, dixerunt, neque actus interiores 
<lb/>neque exteriores peccata esse. Inter quas verior est opinio quae dicit, 
<lb/>quod in utroque sit peccatum: quia plenam considerationem peccati habuit ista 
<lb/>opinio, considerans peccatum quantum ad id quod est formale in eo, et quantum 
<lb/>ad id quod est materiale; non solum quod primo deformitatem peccati continet, 
<lb/>sed etiam quod secundo. 
<lb/>AD OBIECTA 
<lb/>Ad primum ergo dicendum, quod ex habitu virtutis et vitii informatur substantia 
<lb/>actus; unde oportet habitum virtutis et vitii esse in ratione, ex qua ratio culpae 
<lb/>et meriti procedit: et non in corpore, quod substantiam actus exequendo ministrat. 
<lb/>Vel dicendum, quod actus exterior non immediate procedit ab habitu, sed 
<lb/>mediante actu interiori: et ideo sequitur quod in actu exteriori non sit primo 
<lb/>ratio peccati, sed non sequitur quod nullo modo. 
<pb n="vol. 4, p. 702"/>
<lb/>Ad secundum dicendum, quod percutere non est actus manus, sed est actus 
<lb/>hominis per manum: actus enim individuorum sunt: et ideo culpa manui non 
<lb/>imputatur, sed homini, propter actum quem per manum exercuit, qui ab eo vitari 
<lb/>potuit. 
<lb/>Ad tertium dicendum, quod virtus prioris est in posteriori, sed non convertitur. 
<lb/>Cognitio autem speculativa praecedit actum voluntatis, qui est de actu exteriori; 
<lb/>sed actus exterior sequitur actum interiorem voluntatis: et ideo ratio culpae, 
<lb/>quae primo in actu voluntatis est, transit ex voluntate in actum exteriorem, qui 
<lb/>sequitur, non autem in actum cognitionis, qui praecedit. 
<lb/>Ad quartum dicendum, quod primum non dependet ex posteriori, sed a primo 
<lb/>causatur posterius: et quia actus voluntatis primo rationem culpae habet, ideo 
<lb/>etiam exteriori actu cessante, ratio culpae in actu voluntatis manet. Non autem 
<lb/>sequitur ex hoc quod rationem culpae non possit in exteriorem actum producere. 
<lb/>Ad quintum dicendum, quod per actus exteriores manifestantur interiores, sicut 
<lb/>causae per effectus; unde sicut effectus participant similitudinem suarum causarum 
<lb/>quantum possunt; ita etiam actus exteriores rationem culpae consequuntur, 
<lb/>quae primo in actibus interioribus invenitur. 
<lb/>ARTICULUS 5 
<lb/><hi rend="bold">Utrum potentiae animae</hi>
<lb/><hi rend="bold">aliqualiter corrumpantur per peccatum</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod per peccatum nulla corruptio in potentiis animae fiat. Primo 
<lb/>per illud quod dicit Dionysius, quod data naturalia in Angelis 
<lb/>peccantibus integra manent. Sed quod corrumpitur, non est integrum. Cum ergo 
<lb/>peccatum hominis non sit maius peccato Angeli, videtur quod etiam in nobis 
<lb/>nulla corruptio potentiarum naturalium per peccatum fiat. 
<lb/>2. Praeterea, illud quod corrumpitur, non manet idem specie. Sed homo post 
<lb/>peccatum est idem specie qui et ante peccatum fuit. Ergo per peccatum in nullo 
<lb/>corrumpitur. 
<lb/>3. Praeterea, nihil corrumpitur nisi per suum contrarium. Sed, ut in 1 Physic. 
<lb/>dicitur, subiectum neutri oppositorum contrarium est. Cum ergo 
<lb/>potentia animae sit subiectum culpae et virtutis, videtur quod per culpam non 
<lb/>corrumpatur. 
<lb/>4. Praeterea, nihil agit ad sui corruptionem. Sed causa peccati est ipsa anima 
<lb/>per potentiam naturalem. Ergo peccatum non corrumpit potentiam naturalem 
<lb/>animae. 
<pb n="vol. 4, p. 704"/>
<lb/>5. Praeterea, nulla potentia corrumpitur per hoc quod in actum reducitur. Sed 
<lb/>potentia naturalis peccando reducitur in aliquem actum in quem erat in potentia. 
<lb/>Ergo per peccatum non corrumpitur, sed perficitur. 
<lb/>6. Praeterea, si per peccatum anima corrumpitur, aut ergo quantum ad esse 
<lb/>primum, aut quantum ad esse secundum. Non quantum ad esse primum, quia 
<lb/>sic statim homo peccando esse desineret. Si quantum ad esse secundum, hoc 
<lb/>totum tollitur per primum peccatum, quod gratiam subtrahit: ergo sequens peccatum 
<lb/>nihil in anima corrumpit; et sic non erit commune omni peccato corrumpere 
<lb/>naturales potentias animae. 
<lb/>SED CONTRA, nihil efficitur aliud nisi per hoc quod corruptum est. Sed in 
<lb/>9 Ethic. dicit Philosophus, quod homo per actum vitii efficitur non solum 
<lb/>alter, sed alius. Ergo peccatum naturam animae corrumpit. 
<lb/>Praeterea, perfectioni opponitur corruptio. Sed Philosophus dicit, quod homo 
<lb/>acquirens virtutem non dicitur alterari, sed perfici. Ergo cum peccatum virtuti 
<lb/>opponatur, videtur quod homo peccando non alteretur, sed magis corrumpatur. 
<lb/><hi rend="bold">Solutio</hi>
<lb/>Respondeo dicendum, quod quando aliquid est in potentia ad diversa, hoc contingit 
<lb/>dupliciter. Uno modo sic quod utrumque eorum ad quod est in potentia, 
<lb/>aequaliter sit debitum ei et perfectivum naturae ipsius; sicut patet in corpore 
<lb/>caelesti, in quo renovantur diversi situs, quorum unus non est sibi magis debitus 
<lb/>quam alius; et ideo quando acquirit aliquem situm de illis pluribus, non 
<lb/>simpliciter dicitur perfici, nec quando amittit, corrumpi: quia amittendo unum, 
<lb/>acquirit alium aequivalentem: et ideo in tali amissione non est malum: quia 
<lb/>supra orbem lunae malum consistens in defectu naturali, esse non potest: et 
<lb/>quasi simile est in corpore, quod est potentia album et nigrum; et ideo in acquisitione 
<lb/>et amissione talium, proprie est transmutatio, non autem simpliciter perfectio 
<lb/>vel corruptio. Alio modo sic quod alterum eorum simpliciter est debitum 
<lb/>ei quod est in potentia ad utrumque, et alterum est indebitum ei: et tunc acquisitio 
<lb/>illius quod est debitum sibi dicitur perfectio eius, et amissio dicitur corruptio. 
<lb/>Verbi gratia, potentia animae est in potentia ad habitum virtutis et vitii: 
<lb/>sed habitus virtutis est debitus sibi, quia per eum ordinatur in finem proprium; 
<lb/>habitus autem vitiosus est indebitus sibi, quia per eum discedit a rectitudine 
<lb/>finis proprii; et ideo quando aliquis acquirit virtutem, non dicitur simpliciter 
<lb/>esse alteratus, sed magis perfectus, ut in 7 Physic. dicitur; 
<lb/>et e contra quando habitus vitii in eo acquiritur, dicitur corrumpi, quasi 
<lb/>mutatus ab eo quod est sibi conveniens secundum naturam, in id quod est sibi 
<lb/>non conveniens, ut quodammodo in aliam naturam transeat: quia in conditionem 
<lb/>et proprietatem alterius naturae mutatur; sicut qui iracundus efficitur, 
<lb/>transit in proprietatem canis; et ideo Boetius dicit, quod 
<lb/>homines dum peccant, naturam hominis quodammodo amittunt, et sic quaedam 
<pb n="vol. 4, p. 706"/>
<lb/>bruta animalia fiunt. Homo enim, est illud quod est, per rationem; ultima vero 
<lb/>perfectio in brutis est secundum partem sensibilem; unde quando homo ab eo 
<lb/>quod est conveniens secundum rationem, transit in id quod parti sensitivae convenit, 
<lb/>mutatur a conditione humana in conditionem brutalem; et per hunc 
<lb/>modum peccatum vel culpa, quod in actu consistit, dicitur corrumpere animam 
<lb/>vel potentias, secundum scilicet quod pervertit eam ab ordine rationis per quem 
<lb/>in debitum finem dirigebatur. 
<lb/>AD OBIECTA 
<lb/>Ad primum ergo dicendum, quod perfectiones naturales possunt considerari 
<lb/>dupliciter: vel quantum ad esse primum, et sic per peccatum non corrumpuntur: 
<lb/>manet enim et intellectus et voluntas et omnia huiusmodi: vel quantum ad ordinem 
<lb/>quo in finem ordinantur; et sic per peccatum corrumpuntur, ut dictum est. 
<lb/>Ad secundum dicendum, quod sicut est duplex perfectio, scilicet prima et secunda; 
<lb/>ita etiam est duplex corruptio. Una per quam tollitur perfectio prima, per 
<lb/>quam res esse primum habebat: et talis corruptio speciei mutationem facit; sed 
<lb/>sic culpa naturam hominis non corrumpit. Alia corruptio est per quam tollitur 
<lb/>perfectio secunda, per quam res in esse secundo completo perficitur: et hoc 
<lb/>speciem non variat, sed tantum speciei complementum tollit; et hoc modo culpa 
<lb/>naturam humanam corrumpit. 
<lb/>Ad tertium dicendum, quod subiectum ad contraria dupliciter potest se habere, 
<lb/>ut dictum est, in corp. art., vel ita quod utrumque aequaliter sit debitum sibi; et 
<lb/>tunc non magis per unum quam per alterum corrumpitur: vel ita quod unum sit 
<lb/>debitum sibi, et alterum indebitum; et tunc per unum simpliciter perficitur, et 
<lb/>per alterum simpliciter corrumpitur. Quamvis enim alterum contrariorum, per 
<lb/>quod corrumpitur, non sit sibi contrarium quantum ad esse primum, quia utrique 
<lb/>contrariorum subiicitur; tamen sibi est contrarium quantum ad esse secundum, 
<lb/>in quod subiecti natura ordinatur. 
<lb/>Ad quartum dicendum, quod nihil agit ad suam corruptionem intendens illam; 
<lb/>sed non est inconveniens ut per actionem alicuius sequatur corruptio eius praeter 
<lb/>intentionem agentis: et sic per accidens aliquid suae corruptionis causa est, 
<lb/>sicut patet in infirmo, qui comedit nociva, ex quibus mortem incurrit; intendit 
<lb/>enim delectationem in cibo; sed praeter delectationem sequitur mors: et similiter 
<lb/>est in eo qui peccat; intendit enim delectari in opere peccati; sed corruptio 
<lb/>animae praeter intentionem eius sequitur. 
<lb/>Ad quintum dicendum, quod potentia non corrumpitur si reducatur in actum 
<lb/>illum ad quem est de se ordinata, et qui est debitus sibi: sed talis actus non est 
<lb/>peccatum; et ideo ratio non procedit. 
<lb/>Ad sextum dicendum, quod peccatum corrumpit animam non quantum ad esse 
<lb/>primum, sed quantum ad esse secundum. Sed esse secundum potest dupliciter 
<lb/>considerari: vel secundum quod est in actu; et sic tollitur per peccatum primum 
<lb/>et non per secundum; sed hoc est per accidens, quia secundum peccatum non 
<lb/>invenit ipsum: vel secundum quod est in habilitate; et sic, ut ex prius dictis 
<lb/>patet, per quodlibet peccatum diminuitur, et tamen nunquam totaliter tollitur. 
<pb n="vol. 4, p. 708"/>
<lb/><hi rend="bold">EXPOSITIO TEXTUS</hi>
<lb/>«Voluntas retinendi vel consequendi quod iustitia vetat». Videtur hoc non esse 
<lb/>in quolibet peccato commune. Aliquod enim peccatum est quod est ad corrumpendum, 
<lb/>et non ad aliquid acquirendum, ut patet in homicidio et invidia, et 
<lb/>huiusmodi. - Sed dicendum, quod intentio sive voluntatis sive naturae nunquam 
<lb/>per se terminatur ad non esse, vel ad corruptionem, sed semper ad aliquod 
<lb/>bonum ipsi intendenti; quamvis praeter intentionem sequatur malum vel corruptio, 
<lb/>sine qua bonum intentum esse non potest; ut patet in igne, qui intendit 
<lb/>formam suam in materiam inducere, ad quam sequitur corruptio aeris; similiter 
<lb/>etiam voluntas intendit aliquod bonum ipsi volenti, quod sine corruptione alterius 
<lb/>non est, sicut vult quietem suam quam suspicatur esse non posse sine 
<lb/>morte adversarii, vel aliquid huiusmodi. 
<lb/>«Voluntas enim, ut superius dictum est, motus animi est». Hic sumitur voluntas 
<lb/>pro actu voluntatis, et non pro potentia ipsa. 
<lb/>«Non enim consisteret peccatum praevaricationis si interdictio non fuisset». 
<lb/>Verum est vel legis scriptae, vel naturaliter inditae. 
<lb/>«Non consistente autem peccato, non solum malitia, sed etiam virtus fortasse 
<lb/>non esset». Videtur esse falsum: quia virtus a malitia non dependet, sicut nec 
<lb/>bonum a malo. - Sed dicendum, quod in Sacra Scriptura aliquid dicitur fieri et 
<lb/>esse, quando innotescit; et similiter per oppositum, non esse, quando ignotum 
<lb/>est: et quia virtus non manifestatur nisi per malitiam oppositam, ideo dicit quod 
<lb/>si non esset peccatum, non esset virtus; et ideo subiungit: «Subsistere vel eminere 
<lb/>non posset». Sciendum etiam, quod hic: «Quid est peccatum nisi praevaricatio 
<lb/>legis divinae, et caelestium inobedientia praeceptorum?» debet poni illa 
<lb/>notula quae in superiori distinctione in aliquibus libris posita est, quae sic incipit: 
<lb/>«Ioannes ait: qui facit peccatum, iniquitatem facit». 
<lb/>«Quocirca diversitatis huiusmodi verborum occasione, de peccato plurimi 
<lb/>diversa senserunt». Ex prima enim definitione occasionata est opinio quae 
<lb/>dicit, tam in actu interiori quam exteriori peccatum consistere; ex secunda vero 
<lb/>eiusdem occasionatur alia opinio quae dicit, peccatum esse tantum in actu 
<lb/>voluntatis; ex tertia vero Ambrosii occasionatur alia opinio quae dicit, solum in 
<lb/>privatione peccatum consistere et non in actu. 
<lb/>«Quidam autem diligenter verba Augustini attendentes... non indocte tradunt, 
<lb/>voluntatem malam, et actus malos, inquantum sunt... bona esse». Haec opinio 
<lb/>in hoc differt ab illa quam prius posuit, quia haec loquitur de malo cuius ratio 
<lb/>tantum in privatione consistit: alia vero quam supra posuit, loquebatur de peccato, 
<lb/>quod complectitur simul privationem et actum. 
<lb/>«Item probans nihil casu fieri in mundo, ait in eodem» etc. Videtur hoc esse falsum: 
<lb/>quia omne quod fit ut in minori parte, fit casu. Si igitur nihil fiat casu, nihil 
<lb/>erit proveniens ut in minori parte. Sed si nihil sit huiusmodi, omnia ex necessitate 
<lb/>contingunt: quia ea quae sunt frequenter, non deficiunt a necessariis nisi 
<lb/>secundum quod possunt in minori parte deficere, ut in 7 Metaph. habetur. 
<pb n="vol. 4, p. 710"/>
<lb/>Sed dicendum, quod effectus proveniens ut in minori parte, potest considerari 
<lb/>dupliciter: vel in ordine ad causam proximam, praeter cuius intentionem accidit: 
<lb/>et sic casuale vel fortuitum est; vel in ordine ad causam primam, cuius 
<lb/>praesentiam nihil praeterfugit; et ita casu non fit. 
<lb/>«Ad quod dicunt, his atque huiusmodi dictionibus... vere aliqua poni». Ista 
<lb/>solutio procedit secundum illam opinionem quae ponit in peccato omissionis 
<lb/>actum esse; sed secundum aliam opinionem solvetur ista obiectio, quia privationi 
<lb/>qua malum omissionis dicitur malum, substat res bona, scilicet potentia in 
<lb/>actum non exiens. 
<lb/>«Potest etiam quaeri ab eisdem, cum peccatum sit, ut supra dictum est, privatio 
<lb/>vel corruptio boni, et omnis actus malus sit peccatum, utrum sit privatio vel 
<lb/>corruptio boni inquantum peccatum est, vel non». Haec obiectio sic procedit. In 
<lb/>peccato duo sunt, scilicet actus substantia, et malitia. Quod ergo peccatum 
<lb/>dicitur corruptio boni, aut habet hoc inquantum est malum, vel inquantum est 
<lb/>actus, ex quo bonitatem habet. Si primo modo; cum omnis corruptio boni poena 
<lb/>sit, peccatum in eo quod peccatum vel malum, erit poena, et a Deo; quod est 
<lb/>inconveniens. Si autem ex parte actus habeat quod sit corruptio boni; cum 
<lb/>actus omnis, inquantum est actus, sit bonum, tunc, inquantum est bonum, habebit 
<lb/>quod corrumpat bonum; quod videtur inconveniens. Ergo oportet ut illud 
<lb/>quod est in peccato, praeter deformitatem et corruptionem, unde ratio mali 
<lb/>causatur, non sit res bona. Sed solvitur per aequivocationem corruptionis, ut in 
<lb/>littera patet. 
<pb n="vol. 4, p. 722"/>
<lb/><hi rend="bold">IN SECUNDUM SENTENTIARUM, DISTINCTIO 36</hi>
<lb/><hi rend="bold">DIVISIO TEXTUS</hi>
<lb/>Pertractata illa opinione quae ponit actus peccatorum, inquantum sunt actus, 
<lb/>bonos esse, et a Deo, occasione ultimae obiectionis contra hanc opinionem 
<lb/>inductae, quae sumebatur ex differentia culpae et poenae, hic inquirit, utrum 
<lb/>possit esse idem culpa et poena: et dividitur in partes tres: in prima determinat 
<lb/>quaestionem; in secunda removet quamdam dubitationem incidentem ex his 
<lb/>quae in determinatione quaestionis dicta sunt, ibi: «Illud autem diligenter est 
<lb/>annotandum»; in tertia ponit dictorum replicationem, ibi: «Satis diligenter 
<lb/>eorum posuimus sententias qui dicunt omnes actus naturas bonas esse». Prima 
<lb/>dividitur in duas: in prima ostendit quaedam peccata etiam poenas peccatorum 
<lb/>esse; in secunda inquirit, quomodo hoc possit esse, ibi: «Et ideo merito quaeritur, 
<lb/>utrum inquantum peccatum est, sit poena peccati». Et dividitur haec pars in 
<lb/>partes duas: in prima parte ostendit modum quo peccata dicuntur esse poenae, 
<lb/>non per se sed ratione annexi; in secunda ostendit quod etiam ipsa peccata 
<lb/>poenae esse possunt, ibi: «In nullo tamen praeiudicium fieri veritati putatur». 
<lb/>Prima in tres dividitur: in prima ponit modum quo omne peccatum poena potest 
<lb/>dici ratione effectus, scilicet inquantum corruptionis naturae causa est, quae 
<lb/>poena quaedam est; in secunda ostendit modum quo quaedam peccata, etsi non 
<lb/>omnia, poenae peccatorum dici possunt ratione causae, quae est subtractio 
<lb/>gratiae, ibi: «Et licet ex hoc sensu omne peccatum mortale possit dici poena, 
<lb/>non tamen omne potest dici poena peccati»; in tertia excludit quamdam obiectionem, 
<lb/>ibi: «Sed cum ait crimina criminibus vindicari, videtur insinuare ea 
<lb/>ipsa quae peccata sunt, essentialiter esse poenas peccati». 
<lb/>«In nullo tamen praeiudicium fieri veritati putatur». Hic ostendit ipsamet peccata 
<lb/>poenas peccatorum esse: et circa hoc tria facit: primo proponit quod 
<lb/>intendit; secundo probat universaliter in omni genere peccatorum, ibi: «Quod 
<lb/>autem quaedam peccata poenae sint... evidenter tradit Augustinus»; tertio probat 
<lb/>specialiter in quibusdam generibus peccatorum, in quibus magis manifestum 
<lb/>est, ibi: «Praeterea nullatenus ambigendum est quaedam peccata absque 
<lb/>ullo scrupulo poenas esse». 
<lb/>«Illud diligenter annotandum». Hic removet quamdam dubitationem ex dictis 
<lb/>Augustini supra inductis exortam: et circa hoc duo facit: primo ostendit contrarietatem 
<lb/>inter dicta Augustini et Hieronymi; secundo ponit solutionem, ibi: 
<lb/>«Ad quod dici potest, quod Augustinus secundum statum huius miseriae... illud 
<lb/>tradidit». 
<pb n="vol. 4, p. 724"/>
<lb/><hi rend="bold">QUAESTIO 1</hi>
<lb/>Hic quinque quaeruntur: 1. Utrum unum peccatum possit esse causa alterius 
<lb/>peccati; 2. Si passio possit dici peccatum; 3. Si peccatum potest esse poena 
<lb/>peccati; 4. Si omnis poena pro aliqua culpa in homine sit; 5. De distinctione 
<lb/>bonorum quae in fine distinctionis innuitur. 
<lb/>ARTICULUS 1 
<lb/><hi rend="bold">Utrum peccatum unum possit esse causa alterius peccati</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod peccatum non possit esse causa peccati. Quod enim nihil est, 
<lb/>non videtur habere rationem causae. Sed peccatum nihil est, et nihil fiunt homines 
<lb/>cum peccant, ut supra in praecedenti dist. ex verbis Augustini 
<lb/>habitum est. Ergo peccatum non potest esse causa peccati. 
<lb/>2. Praeterea, causa est ad quam de necessitate sequitur aliud. Sed quod est 
<lb/>necessarium, non est voluntarium, ut Augustinus dicit: et quod non est voluntarium, 
<lb/>non est peccatum. Ergo illud quod sequitur ad alterum sicut ad causam, 
<lb/>non est peccatum, et ita peccatum causa peccati esse non potest. 
<lb/>3. Praeterea, unum contrariorum non est causa alterius. Sed peccatum unum 
<lb/>contrariatur alteri, sicut avaritia prodigalitati. Ergo peccatum non potest esse 
<lb/>causa peccati, ad minus cuiuslibet. 
<lb/>4. Praeterea, peccatum non potest esse causa peccati, nisi secundum quod ex 
<lb/>peccato praecedenti aliquis inclinatur ad sequens. Sed non fit hoc, nisi secundum 
<lb/>quod ex peccato praecedenti relinquitur dispositio vel habitus. Cum ergo 
<lb/>dispositio et habitus non inclinent nisi ad actus similes in specie illis actibus ex 
<lb/>quibus generantur, videtur quod nullum peccatum possit esse causa peccati, 
<lb/>nisi forte illius quod est sibi simile in specie. 
<lb/>5. Praeterea, Philosophus in 5 Phys. probat quod motus non potest 
<lb/>esse ad motum, quia sic in infinitum abiretur. Ergo et eadem ratione si peccati 
<lb/>causa esset peccatum, in infinitum iretur: quod est impossibile. 
<lb/>SED CONTRA, Rom. 1, 26, dicitur: «Propterea tradidit illos Deus in passiones 
<lb/>ignominiae», scilicet propter superbiam. Sed superbia peccatum est, et similiter 
<lb/>ignominiosa passio de qua loquitur. Ergo peccatum est causa peccati. 
<lb/>Praeterea, comparatio matris ad filiam, est comparatio causae ad causatum. Sed 
<lb/>unum peccatum dicitur esse filia alterius, ut Gregorius dicit. 
<lb/>Ergo unum peccatum est causa alterius. 
<pb n="vol. 4, p. 726"/>
<lb/><hi rend="bold">Solutio</hi>
<lb/>Respondeo dicendum, quod unum peccatum potest esse causa alterius peccati 
<lb/>secundum triplex genus causae: scilicet secundum modum causae efficientis, 
<lb/>finalis et materialis. Per modum causae efficientis dupliciter: vel per se, vel per 
<lb/>accidens. Per accidens quidem ex parte aversionis, unde habet rationem mali: 
<lb/>malum enim non habet causam nisi per accidens; et dico per accidens, sicut 
<lb/>removens prohibens dicitur movens per accidens. Prohibens autem peccatum 
<lb/>est ipsa gratia, quae conservat animam in sua rectitudine; gratiam autem peccatum 
<lb/>tollit; unde per accidens est causa peccatorum quae accidunt subtracta 
<lb/>gratia: et per hunc modum quodlibet peccatum mortale causa cuiuslibet esse 
<lb/>potest. Potest etiam hic modus causandi reduci aliquo modo ad genus causae 
<lb/>formalis: sicut enim gratia est principium formale actus gratia informati; ita et 
<lb/>privatio gratiae, ex qua peccatum procedit, est quasi forma eius cuius causa 
<lb/>esse potest. Sed per se causa quasi efficiens unum peccatum alterius est ex 
<lb/>parte conversionis, inquantum ex actu peccati relinquitur quaedam dispositio 
<lb/>vel habitus in anima, inclinans iterum ad peccatum; sed hoc modo peccatum 
<lb/>non est causa cuiuslibet peccati, sed tantum eius quod est simile in specie, sicut 
<lb/>luxuria luxuriae, et sic deinceps. 
<lb/>Per modum autem causae finalis unum peccatum est causa alterius, inquantum 
<lb/>unum peccatum advocat aliud in suum finem: sicut quando aliquis occidit 
<lb/>hominem, ut vindictam ex eo sumat, hic ad finem irae, qui est vindicta, advocatur 
<lb/>homicidium: et hoc modo quodlibet peccatum potest ex alio causari, quia 
<lb/>etiam potest aliquis actum prodigalitatis exercere ad tempus, ut avaritiae finem 
<lb/>consequatur; sed tamen ut in pluribus per hunc modum quaedam magis sunt 
<lb/>nata ex quibusdam generari, sicut homicidium ex ira, et mendacium ex avaritia; 
<lb/>unde dicuntur huiusmodi peccata quae ex aliis saepius solent hoc modo 
<lb/>provenire, eorum filiae esse. 
<lb/>Per modum vero causae materialis unum peccatum est causa alterius, quando 
<lb/>unum peccatum ministrat materiam alteri; et sic gula est causa luxuriae; quia 
<lb/>venter mero aestuans, facile in luxuriam spumat, ut dicit Hieronymus: 
<lb/>sicut etiam avaritia est causa dissensionis, inquantum multiplicat temporalia, 
<lb/>quae litis materia sunt. 
<lb/>AD OBIECTA 
<lb/>Ad primum ergo dicendum, quod peccatum ex parte aversionis nihil est; et ideo 
<lb/>ex hac parte non potest esse causa alicuius, nisi per accidens, ut dictum est; 
<lb/>sed ex parte conversionis aliquid est, et sic potest esse causa alterius peccati 
<lb/>secundum triplex genus causae, ut dictum est. 
<lb/>Ad secundum dicendum, quod ex causa sequitur effectus secundum conditionem 
<lb/>causae et effectus: quia in quibusdam necessario, et in quibusdam non, sed ut 
<lb/>in pluribus, sicut est in rebus naturalibus, quia causa naturalis impediri potest. 
<pb n="vol. 4, p. 728"/>
<lb/>Similiter etiam in moralibus multo minus oportet quod ex causa de necessitate 
<lb/>effectus sequatur: quia in his nihil est causa completa, nisi adiuncto voluntatis 
<lb/>actu, et subtracto omni impedimento: et quod dicitur, quod ad causam de 
<lb/>necessitate sequitur effectus, intelligitur de causa completa non impedita. 
<lb/>Ad tertium dicendum, quod unum contrariorum non est causa alterius per se, sed 
<lb/>per accidens esse nihil prohibet; sicut frigidum calefacit, ut in 8 Phys. 
<lb/>dicitur. 
<lb/>Ad quartum dicendum, quod illo modo quem obiectio tangit, peccatum non est 
<lb/>causa peccati, nisi similis in specie; sed sunt et alii modi quibus unum peccatum 
<lb/>est causa alterius: et ideo ex insufficienti procedit. 
<lb/>Ad quintum dicendum, quod si peccato per se inesset quod haberet pro causa 
<lb/>aliud peccatum, in infinitum iretur: quia sic oporteret quod omni peccato conveniret; 
<lb/>sed hoc peccato accidit ut ex alio peccato causetur; et ideo non oportet 
<lb/>in infinitum abire; sicut etiam motui accidit ut unus motus sit causa alterius; est 
<lb/>tamen ponere primum motum qui non est causatus ab alio motu. 
<lb/>ARTICULUS 2 
<lb/><hi rend="bold">Utrum passio possit esse peccatum</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod passio possit esse peccatum. Motus enim sensualitatis passio 
<lb/>quaedam est. Sed motus sensualitatis inordinatus peccatum est, ut supra dictum 
<lb/>est. Ergo passio potest esse peccatum. 
<lb/>2. Praeterea, ira passio quaedam est. Sed ira est unum de septem capitalibus 
<lb/>peccatis, et potest esse mortale peccatum; et similiter invidia. Ergo passio potest 
<lb/>esse peccatum. 
<lb/>3. Praeterea, omne quod contrariatur et pugnat contra rationem, est peccatum: 
<lb/>quia, ut dicit Augustinus, nonnullum peccatum est, 
<lb/>cum caro concupiscit adversus spiritum. Sed passiones ad rationem pugnant, ut 
<lb/>dicit Dionysius. Ergo passiones sunt peccata. 
<lb/>4. Praeterea, propter quod unumquodque tale, et illud magis, ut dicit 
<lb/>Philosophus. Sed propter superabundantiam passionum quae 
<lb/>ad medium non reducuntur, a medio virtutis aliquis recedit, et peccatum incurrit. 
<lb/>Ergo passiones peccatum sunt. 
<lb/>5. Praeterea, meritum et demeritum, cum sint opposita, in idem genus reducuntur. 
<lb/>Sed passionibus contingit mereri, sicut patet in martyribus. Ergo et passionibus 
<lb/>contingit demereri; et ita passiones peccatum esse possunt. 
<pb n="vol. 4, p. 730"/>
<lb/>SED CONTRA, non contingit esse peccatum nisi illud cuius principium est in nobis. 
<lb/>Sed passionum principium non est in nobis. Ergo passiones non sunt peccata. 
<lb/>Praeterea, secundum peccata aliquis vituperatur. Sed secundum passiones 
<lb/>neque laudamur neque vituperamur, ut in 2 Ethic. dicitur: non enim vituperatur 
<lb/>qui simpliciter irascitur, sed qui aliter quam debet. Ergo passio non 
<lb/>potest esse peccatum. 
<lb/><hi rend="bold">Solutio</hi>
<lb/>Respondeo dicendum, quod cum homo non inquinetur per peccatum, nisi per 
<lb/>illud quod ab homine est, ut Matth. 15, 18, dicitur: «Quae procedunt de homine, 
<lb/>haec sunt quae coinquinant hominem» non potest esse quod passio, inquantum 
<lb/>passio, peccatum sit; quia passio non est a patiente inquantum huiusmodi, 
<lb/>sed in patiente ab alio inducitur. Sed tantum per accidens contingit passionem 
<lb/>esse peccatum, secundum quod operatio voluntatis, per quam principium 
<lb/>nostrorum actuum sumus, aliquo modo ad passionem se habet. 
<lb/>Sed ad diversas passiones diversimode se habet. Sunt enim quaedam passiones 
<lb/>quae sunt passiones tantum, sicut praecipue patet in passionibus corporalibus, 
<lb/>quae ab exteriori infliguntur, ut sectio, et adustio; vel ab aliquo etiam principio 
<lb/>interius agente, etiam naturali, ut febris, vel aliquid huiusmodi; et ad has passiones 
<lb/>se habet voluntas sicut causans eas, sicut est in passionibus sponte assumptis, 
<lb/>vel sustinens eas libenter propter aliquem finem; et sic contingit in his passionibus 
<lb/>meritum, si sint decentes; et demeritum, si sint indecentes. Quaedam 
<lb/>autem passiones sunt quae non sunt purae passiones, sed sunt simul et passiones 
<lb/>et operationes quaedam, sicut patet in passionibus quae dicuntur operationes 
<lb/>animae: sentire enim, ut vult Philosophus in 2 De anima, pati quoddam 
<lb/>est; sed hoc verum est, inquantum sentire perficitur per hoc quod visus a 
<lb/>sensibili movetur, recipiendo speciem eius qua informatur, et operationem propriam 
<lb/>exercet; et ita est in omnibus potentiis passivis, quales sunt omnes potentiae 
<lb/>sensitivae partis, et etiam intellectivae, praeter intellectum agentem, et praeter 
<lb/>virtutes motivas organis affixas; unde et intelligere quoddam pati est, et velle, 
<lb/>et appetere; propter quod ira, et huiusmodi, passiones animae dicuntur, quamvis 
<lb/>in his magis vel minus proprie nomen passionis sumatur, secundum quod plus et 
<lb/>minus acceditur ad transmutationem corporalem; quae quidem consequens est in 
<lb/>ira et invidia, et huiusmodi; vel etiam secundum materiales qualitates, ut calidum 
<lb/>et frigidum, et huiusmodi. In sensu autem est secundum species in organo 
<lb/>materiali spiritualiter et non materialiter receptas; sed in intellectu secundum 
<lb/>receptionem pure spiritualem; et ideo illae passiones quae plus de ratione passionis 
<lb/>habent, minus sunt in potestate nostra; et propter hoc specialius passiones 
<lb/>dicuntur. In omnibus tamen his non est peccatum, nisi secundum quod voluntas 
<lb/>aliquo modo circa eas se habet imperando, inquantum sunt operationes quaedam; 
<lb/>vel etiam acceptando, secundum quod sunt passiones. 
<pb n="vol. 4, p. 732"/>
<lb/>AD OBIECTA 
<lb/>Ad primum ergo dicendum, quod motus sensualitatis non est peccatum, nisi 
<lb/>secundum quod in potestate voluntatis est, ut supra dictum est, et non inquantum 
<lb/>est passio quaedam. 
<lb/>Ad secundum dicendum, quod nomen irae, secundum propriam impositionem, 
<lb/>passionem quamdam significat; sed postea transumptum est ad significandum vitium 
<lb/>quoddam; cum enim virtutes quaedam, quamvis sint medietates, magis opponantur 
<lb/>quibusdam extremis quam aliis (sicut mansuetudo magis opponitur irae quam 
<lb/>defectui eius), contingit quod vitia opposita talibus virtutibus nominantur nomine 
<lb/>passionum ad quas refrenandum praecipue virtutes ordinantur; et hoc modo ira 
<lb/>secundum quod vitium nominat, non est nomen passionis, sed actus, vel habitus. 
<lb/>Ad tertium dicendum, quod passio non pugnat contra rationem quasi per se oppositum 
<lb/>virtuti, qua ratio perficitur; sed quia per se opponitur medio, quod virtus et 
<lb/>ratio in passionibus statuit; sicut etiam nigredo pallori et rubedini opponitur. 
<lb/>Ad quartum dicendum, quod propter abundantiam passionum dicitur vitium esse, 
<lb/>sicut propter causam materialem; sed per se vitium est in actu aliquo deformi 
<lb/>circa passiones illas; et ideo non oportet quod passiones secundum se vitia sint. 
<lb/>Ad quintum dicendum, quod passionibus sancti non meruerunt, nisi secundum 
<lb/>quod eas voluntarie sustinuerunt, et propter Deum; et ita etiam possunt esse 
<lb/>demeritoriae, inquantum voluntas alio modo ad eas se habet. 
<lb/>ARTICULUS 3 
<lb/><hi rend="bold">Utrum peccatum unum possit esse poena alterius peccati</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod peccatum non possit esse poena peccati. Omnis enim poena 
<lb/>ordinata est, et a Deo est. Sed nulla culpa ordinem habet, nec a Deo est. Ergo 
<lb/>culpa poena esse non potest. 
<lb/>2. Praeterea, causa et effectus non incidunt in idem. Sed culpa est causa poenae. 
<lb/>Ergo non potest esse idem culpa et poena. 
<lb/>3. Praeterea, poena ordinatur contra culpam, ut medicina eius; poenae enim 
<lb/>medicinae quaedam sunt, ut in 2 Ethic. dicitur. Sed peccatum peccato medicina 
<lb/>non est, quia praecedens peccatum per sequens non curatur, sed magis sequens 
<lb/>peccatum in peccatum inclinat. Ergo peccatum non potest esse poena peccati. 
<lb/>4. Praeterea, si peccatum punitur peccato, aut convenit omni peccato, aut quibusdam 
<lb/>peccatis tantum. Si convenit omni peccato, ergo erit abire in infinitum 
<lb/>in peccatis, ita quod post quodlibet erit aliud peccatum. Si autem non sit commune 
<lb/>in omnibus peccatis; sed ultimum peccatorum non punitur peccato, sed 
<pb n="vol. 4, p. 734"/>
<lb/>tantum poena aeterna: cum primum peccatum puniatur peccato, et poena 
<lb/>aeterna, ultimum peccatum minus punietur quam primum, quod duobus poenis 
<lb/>punitur. Contingit autem quod ultimum peccatum est gravius quam primum. 
<lb/>Ergo gravius peccatum minus punitur; quod videtur iniustum. 
<lb/>5. Praeterea, nullus punitur in eo quod libenter facit. Sed quicumque peccat, 
<lb/>peccatum voluntarie et libenter facit. Ergo nullus punitur in hoc quod peccat; 
<lb/>et ita peccatum non est poena peccati. 
<lb/>SED CONTRA, Augustinus in lib. 1 Confess. dicit: «Iussisti Domine, et sic 
<lb/>est, ut ipse sibi poena sit omnis inordinatus animus». Sed inordinatus animus 
<lb/>est malum. Ergo est poena. 
<lb/>Praeterea, quod aliquis privetur maximo bono, non potest esse sine poena. Sed 
<lb/>peccatum est aversio ab incommutabili bono. Ergo peccatum est poena. 
<lb/>Ad hoc etiam sunt multae auctoritates in littera inductae. 
<lb/><hi rend="bold">Solutio</hi>
<lb/>Respondeo dicendum, quod contingit idem esse culpam et poenam, non tamen 
<lb/>secundum eamdem rationem; quia omnis poena, inquantum poena est, voluntati 
<lb/>contraria invenitur; omnis autem culpa voluntarii rationem habet. Contingit 
<lb/>autem quod illud quod est culpa, dicatur poena tripliciter. Uno modo ratione 
<lb/>effectus, quia scilicet naturam corrumpit, et gratiam subtrahit, quae poenae 
<lb/>quaedam sunt; sed hoc contingit dupliciter. Uno enim modo culpa causat poenam 
<lb/>ex parte aversionis, inquantum scilicet per culpam quis privatur gratia, et 
<lb/>Deum amittit, et naturae bonum in eo corrumpitur. Alio modo ex parte conversionis; 
<lb/>et hoc dupliciter. Uno modo secundum quod quaedam peccata passionem 
<lb/>quamdam annexam habent, ut ira, et invidia, et aliquid huiusmodi; quia ex 
<lb/>inordinato vindictae desiderio corpus imaginationi obediens, et affectui, quadam 
<lb/>passione concitatur, quae ira dicitur materialiter loquendo, et hoc affectionem 
<lb/>habet. Alio modo ex eo quod actus peccati sine labore non 
<lb/>exercetur: propter quod Sap. 5, 7, dicitur: «Ambulavimus vias difficiles». 
<lb/>Alio modo peccatum poena dicitur, inquantum effectus cuiusdam poenae est: ex 
<lb/>hoc enim quod aliquis mortaliter peccat, ut dictum est, gratia privatur: et quia 
<lb/>per gratiam continebatur ne in peccatum rueret, fit ei ipsa subtractio gratiae 
<lb/>quaedam causa sequentis peccati, in quod cadit, auxilio gratiae destitutus: et 
<lb/>simili modo dici potest de omni alio auxilio quod Deus hominibus impendit, ne 
<lb/>in peccatum cadant, sicut sunt impedimenta peccandi exteriora, sicut dicitur 
<lb/>Oseae 2, 6: «Sepiam viam tuam spinis»: et haec quidem auxilia, quae sunt 
<lb/>impedimenta peccandi, quandoque subtrahuntur merito praecedentis peccati, 
<lb/>ut sic homo in peccatum liberius ruat. 
<pb n="vol. 4, p. 736"/>
<lb/>Tertio modo potest dici id quod est culpa, esse poena, non ratione alicuius 
<lb/>praecedentis vel sequentis, sed ratione ipsius actus deformis: nulli enim dubium 
<lb/>est quin ex coniunctione inconvenientium quaedam poena sit homini, ut patet 
<lb/>etiam in exterioribus quod si quis maximae auctoritatis indecenti habitu indueretur, 
<lb/>hoc sibi poena esset: unde nec sine poena potest esse quod actio deformis 
<lb/>et rectitudine rationis privata, in ipsa natura rationali inveniatur: et ideo talem 
<lb/>actionem facere poenale quoddam est. Sed tamen non ab eodem habet quod sit 
<lb/>poena et culpa: inquantum enim a voluntate progreditur, culpae rationem 
<lb/>habet; sed inquantum praeter intentionem voluntatis ipsam animam deturpat, 
<lb/>sicut res indecens sibi, poenae rationem accipit: hic tamen modus ad primum 
<lb/>reduci potest, ipsa enim deturpatio est quidam peccati effectus. 
<lb/>AD OBIECTA 
<lb/>Ad primum ergo dicendum, quod omnis poena a Deo est, sed non eodem modo. 
<lb/>Est enim quaedam poena a Deo sicut ab agente, sicut sunt poenae sensus, quae 
<lb/>per quamdam actionem causantur: oportet enim omnis actionis reductionem in 
<lb/>primum agens fieri sicut in causam. Quaedam vero poenae sunt a Deo non sicut 
<lb/>ab agente, sed potius sicut a non agente, ut subtractio gratiae: ex eo enim quod 
<lb/>Deus gratiam non influit, causatur in isto gratiae privatio. Utroque autem modo 
<lb/>invenitur poena annexa culpae: quia illa poena quae efficitur per peccatum ex 
<lb/>parte suae conversionis, est poena sensibiliter hominem affligens, ut irae perturbatio, 
<lb/>et labor inordinatus in peccato; et hoc quidem a Deo est, et iuste ordinatur, 
<lb/>ut qui delectationem contra Dei ordinationem appetit, praeter suam intentionem 
<lb/>afflictionem incurrat in hoc etiam ubi propriae libidini obsequitur. 
<lb/>Illius autem poenae quae est subtractio gratiae, quae est effectus unius peccati 
<lb/>et causa alterius, est causa Deus, sicut non agendo, et similiter aliarum poenarum 
<lb/>similium: et hoc constat iuste ordinatum esse, ut qui contraria gratiae 
<lb/>appetit, gratiam amittat; et Dei auxilium, qui contra Deum agit: et per hunc 
<lb/>etiam modum est causa poenae illius quae est ipse actus deformis peccati: non 
<lb/>quia ipsum causet, sed quia ipsum permittit, eum non impediendo: et hoc etiam 
<lb/>similem iustitiae ordinem cum praedictis habet; huiusmodi autem ordinis causa 
<lb/>Deus est. Ex quo patet quod id quod culpa et poena dicitur, secundum quod ad 
<lb/>peccantem refertur, ut ab eo voluntarie exiens, in quo ratio culpae consistit, 
<lb/>inordinationem habet; sed secundum quod habet rationem poenae, ut a Deo, 
<lb/>ordinatum est debito ordine iustitiae. 
<lb/>Ad secundum dicendum, quod causa et effectus respectu eiusdem non incidunt 
<lb/>in idem, secundum eumdem modum causae (quia secundum diversa genera 
<lb/>causarum etiam hoc non est inconveniens ut idem sit eiusdem causa et causatum, 
<lb/>sicut finis est causa efficientis, et efficiens est causa finis); sed respectu 
<lb/>diversorum non est inconveniens ut etiam secundum idem genus causae aliquid 
<lb/>sit causa unius, et causatum ab altero: et ita etiam nihil prohibet aliquid quod 
<lb/>est culpa, esse poenam alterius peccati. 
<pb n="vol. 4, p. 738"/>
<lb/>Ad tertium dicendum, quod poena ordinatur ut medicina ad culpam, sed non 
<lb/>semper ut medicina illius qui peccavit (quod enim latro suspendatur, non est ad 
<lb/>correctionem eius; similiter quod homo in inferno damnetur), sed quandoque 
<lb/>ordinatur ad culpam ut medicina alterius; sicut fur suspenditur in bonum totius 
<lb/>communitatis ne passim furta committantur; et aliquis in inferno damnatur ad 
<lb/>decorem universi, ne aliquid inordinatum remaneat, si culpa per poenam non 
<lb/>ordinetur. 
<lb/>Ad quartum dicendum, quod hoc est per accidens quod ultimum peccatum per 
<lb/>aliud peccatum non punitur, quia scilicet vel vita peccantis finitur, vel etiam 
<lb/>animus eius per poenitentiam in melius immutatur; sicut etiam et primum peccatum 
<lb/>tollit gratiam quam secundum non tollit, quia eam non invenit, sed tolleret 
<lb/>si inveniret; et similiter est in proposito. 
<lb/>Ad quintum dicendum, quod in actu peccati est aliquid quod peccator vult, ut 
<lb/>delectationem; aliquid vero est quod non vult, immo praeter intentionem eius 
<lb/>accidit, ut corruptio naturae consequens, vel etiam ipsa indecentia actionis; et 
<lb/>ideo in hoc quod libenter fecit, punitur, dum ex hoc quod libenter facit, aliquid 
<lb/>accidit praeter intentionem eius, quod voluntati eius adversatur. 
<lb/>ARTICULUS 4 
<lb/><hi rend="bold">Utrum omnis poena infligatur pro peccato</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod non omnis poena infligatur pro peccato. Quia, ut Augustinus 
<lb/>super cant. Deuter. dicit, quinque modis flagella contingunt: vel ut iustis merita 
<lb/>per patientiam augeantur, ut Iob; vel ad custodiam virtutum, ne superbia tentet, 
<lb/>ut Paulo; vel ad corrigendum peccata, ut Mariae lepra; vel ad initium poenae, ut 
<lb/>Herodi, quatenus hic videatur quid in inferno sequatur; vel ad gloriam Dei 
<lb/>manifestandam, ut de caeco nato. Sed tres istorum modorum non ostendunt poenam 
<lb/>pro peccato aliquo inflictam. Ergo non omnis poena pro peccato infligitur. 
<lb/>2. Praeterea, de Christo dicitur 1 Petr. 2, 22: «Qui peccatum non fecit»: 
<lb/>et tamen multas poenas sustinuit. Ergo non omnis poena pro culpa infligitur. 
<lb/>3. Praeterea, dicitur quod omne peccatum est poena secundum primum modum 
<lb/>nec tamen omne peccatum est poena peccati, ut ibidem dicitur. Ergo non omnis 
<lb/>poena est poena peccati. 
<lb/>4. Praeterea, culpa virtuti opponitur; et sicut virtuti debetur praemium, ita et 
<lb/>culpae poena. Sed virtus non habet praemium in his temporalibus bonis, sed in 
<lb/>aeternis. Ergo nec culpa per amissionem temporalium bonorum punitur a Deo. 
<lb/>Cum ergo sint quaedam poenae in amissione horum bonorum, videtur quod 
<lb/>quaedam poenae non sint pro culpis inflictae. 
<pb n="vol. 4, p. 740"/>
<lb/>5. Praeterea, frequenter via impiorum prosperatur, ut Hierem. 12 dicitur, et Iob 21, 
<lb/>et e contrario iusti in afflictione sunt. Hoc autem non esset, si poena culpae 
<lb/>tantum redderetur. Ergo non omnis poena culpae alicui redditur. 
<lb/>SED CONTRA est quod Gregorius in oratione dicit: «Nulla 
<lb/>nocebit adversitas, si nulla Dominetur iniquitas». Sed omnis poena nocumentum 
<lb/>quoddam est. Ergo poena esse non potest nisi ubi Dominetur iniquitas. 
<lb/>Praeterea, Hieronymus dicit: «Quidquid patimur peccata nostra meruerunt». 
<lb/>Sed omnis poena passiva, est corruptio boni, ut supra dictum est. Ergo omnis 
<lb/>poena pro merito peccati redditur. 
<lb/><hi rend="bold">Solutio</hi>
<lb/>Respondeo dicendum, quod nullus punitur nisi in eo quod aliquo privatur quod 
<lb/>sibi bonum est. Sciendum est autem, quod aliquid est bonum homini dupliciter: 
<lb/>vel secundum naturam propriam, inquantum scilicet homo est; vel secundum 
<lb/>naturam communem, inquantum est animal vel vivum, vel aliquid huiusmodi. Et 
<lb/>quia homo est id quod est inquantum rationalis et intellectum habens; ideo 
<lb/>bona ei, inquantum homo est, principalia sunt ea quae sunt secundum rationem 
<lb/>bona, ut virtutes, in quibus natura intellectiva perficitur, et ex privatione horum 
<lb/>bonorum nullus poenam habet, nisi propria culpa. 
<lb/>Sunt autem secundario modo bona rationis, quae ad opus virtutis organice et 
<lb/>instrumentaliter deserviunt, ut sanitas corporis et res exteriores. Huiusmodi 
<lb/>autem non sunt simpliciter bona rationis, sed secundum aliquam mensuram, 
<lb/>prout scilicet ad opus virtutis adiuvant; unde Philosophus dicit in 10 Ethic., 
<lb/>quod superabundantia divitiarum, quae ad opus virtutis impedit, bona fortuna 
<lb/>dicenda non est, sed mala. Unde si aliquis privatur his bonis quantum ad id 
<lb/>quod non proficit ad opus virtutis, sed magis deficit, talium bonorum privatio 
<lb/>non est poena hominis inquantum est homo, sed quando privatur eis quibus 
<lb/>indiget ad opus virtutis; unde dicitur Proverb. 30, 8: «Divitias et paupertatem 
<lb/>ne dederis mihi». Unde nullus nisi pro culpa punitur in subtractione horum 
<lb/>bonorum inquantum virtuti necessaria sunt; unde Psalm. 36, 25: «Iunior fui, 
<lb/>etenim senui, et non vidi iustum derelictum, nec semen eius quaerens panem». 
<lb/>Si autem consideretur homo secundum naturam communem, sic omnia bona 
<lb/>corporis, et etiam exteriora, sunt bona sibi; unde quaelibet privatio horum 
<lb/>bonorum quaedam poena est sibi. Non autem omnis talis poena inducitur pro 
<lb/>peccato proprio ipsius, sed tamen semper aliquod peccatum sequitur, ad minus 
<lb/>peccatum naturae: quia nisi humana natura per peccatum originale infecta 
<lb/>esset, nullam molestiam vel defectum homo in his pateretur. 
<pb n="vol. 4, p. 742"/>
<lb/>AD OBIECTA 
<lb/>Ad primum ergo dicendum, quod hoc quod homo hic ad augmentum meriti flagellatur, 
<lb/>non est sibi poena inquantum est homo, sed bonum eius: tamen est 
<lb/>poena sibi inquantum naturam animalem habet; et ideo talis poena non sequitur 
<lb/>culpam propriam illius qui peccat, sed culpam naturae infectae, quae si facta 
<lb/>non esset, homines sine huiusmodi molestiis ad perfectum meriti pervenirent. 
<lb/>Ad secundum dicendum, quod Christus nullo modo poenam habuit aliquam 
<lb/>quae esset poena hominis inquantum est homo: quia in bonis rationis superabundavit, 
<lb/>nec aliquem defectum in eis passus est. Habuit tamen poenam aliquam 
<lb/>quantum ad naturam communem; et ideo non oportuit quod esset aliqua 
<lb/>culpa in eo, sed quod aliqua culpa praecessisset in natura humana; unde dicitur 
<lb/>Isa. 53, 8: «Propter peccata populi mei percussi eum». 
<lb/>Ad tertium dicendum, quod hoc quod dicitur, quod non omne peccatum est 
<lb/>poena peccati; intelligendum est peccati alterius. Primum enim peccatum effective 
<lb/>et causaliter poena dici potest, inquantum corruptio naturae, quae per illud 
<lb/>fit, quaedam poena est; non autem poena alterius praecedentis peccati, sed 
<lb/>ipsiusmet peccati quod talem corruptionem inducit. 
<lb/>Ad quartum dicendum, quod sicut virtus non habet per se praemium in his temporalibus 
<lb/>bonis, sed per accidens, secundum quod talibus indigetur ad virtutis 
<lb/>actum; ita etiam nec culpa in his punitur quasi essentiali poena, sed quadam accidentali, 
<lb/>secundum quod subtractio horum bonorum temporalium in detrimentum 
<lb/>etiam spiritualium redundat, quatenus poena hic incipiat, et in futuro terminetur. 
<lb/>Ad quintum dicendum, quod hoc quod impii prosperitatem habent, frequenter in 
<lb/>eorum malum est, ut ex dicto Philosophi inducto patet; unde in hoc ipso 
<lb/>puniuntur. Similiter etiam et quod iusti in adversitatibus sunt, in eorum bonum 
<lb/>cedit, quia per hoc ad virtutem proficiunt; unde non est eis poena, praecipue 
<lb/>inquantum homines sunt, sed quasi pro praemio redditum. 
<lb/>ARTICULUS 5 
<lb/><hi rend="bold">Utrum distinctio bonorum sit conveniens</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod inconvenienter ponitur distinctio bonorum, ut quaedam dicantur 
<lb/>bona ex genere, et quaedam ex fine, et ex causa. Quod enim alicui convenit 
<lb/>secundum genus suum, non poterit removeri ab eo per aliquam differentiam 
<lb/>additam: quaecumque enim differentia animali addatur, semper in eo sensibile 
<lb/>remanebit. Sed reficere esurientem et similes actus quos dicit bonos ex genere, 
<lb/>male fieri possunt, ut si propter inanem gloriam fiant. Ergo inconvenienter boni 
<lb/>ex genere dicuntur. 
<pb n="vol. 4, p. 744"/>
<lb/>2. Praeterea, sicut se habet malum ad genus mali; ita et bonum ad genus boni. 
<lb/>Sed actus qui sunt ex genere mali, nullo modo boni esse possunt, ut occidere 
<lb/>innocentem, vel aliquid huiusmodi. Ergo nec illi actus qui mali esse possunt, ex 
<lb/>genere boni dicendi sunt. 
<lb/>3. Praeterea, cuilibet generi respondet sua species. Si ergo est aliquis actus 
<lb/>bonus ex genere, debet assignari aliquis actus bonus ex specie; quod cum praetermittatur, 
<lb/>videtur distinctio insufficiens. 
<lb/>4. Praeterea, bonum est ex fine, ut in 3 Metaph. Philosophus dicit. Sed 
<lb/>materia et finis non incidunt in idem, ut in 2 Physic. dicitur. Videtur 
<lb/>ergo quod inconvenienter dicantur actus super debitam materiam cadentes, ex 
<lb/>genere boni. 
<lb/>5. Praeterea, materia actus est obiectum eius. Obiectum autem habet rationem 
<lb/>finis. Ergo si dicitur actus bonus ex genere ex materia debita super quam cadit, 
<lb/>videtur quod inconvenienter distinguitur bonum ex genere, et bonum ex fine. 
<lb/>SED CONTRA, genus sumitur ex materiali principio, ut Avicenna dicit. 
<lb/>Si ergo aliquis actus ex materia super quam cadit, bonitatem habet, 
<lb/>convenienter ex genere bonus dicitur. 
<lb/>Praeterea, quod omnibus existentibus in aliquo genere convenit, eis ex natura 
<lb/>generis sui competit. Sed actibus cadentibus super debitam materiam secundum 
<lb/>ordinationem sui generis, quaedam bonitas convenit. Ergo convenienter boni ex 
<lb/>genere dici possunt. 
<lb/><hi rend="bold">Solutio</hi>
<lb/>Respondeo dicendum, quod, sicut Dionysius dicit, in substantiis 
<lb/>omnibus invenitur essentia, virtus, et operatio. Horum autem talis est ordo, 
<lb/>quod virtus ab essentia, et operatio a virtute procedit: et quia quod a bono procedit, 
<lb/>non potest esse nisi bonum, ideo sicut essentia et virtus bona sunt, ita et 
<lb/>operatio, secundum quod a virtute agentis procedit. Sed quia virtus in voluntarie 
<lb/>agentibus ad multa se habet, ideo actio ex virtute agentis determinationem 
<lb/>non habet; sed propria determinatio actus est ex obiecto: unde si obiectum sit 
<lb/>proportionatum, actus ex ipso obiecto quamdam ulteriorem bonitatem recipiet. 
<lb/>Et quia prima determinatio qua aliquid determinatur, est determinatio per formam 
<lb/>generis; ideo huiusmodi actus ex determinatione obiecti bonitatem habentes, 
<lb/>dicuntur boni ex genere. Sed quia actum aliquem circa idem obiectum contingit 
<lb/>diversimode se habere, ideo adhuc actus ex obiecto determinatus, est 
<lb/>ulterius determinabilis per alias circumstantias: quae si convenientes fuerint, 
<lb/>ex eis quamdam ulteriorem bonitatem recipiet, et dicetur bonus ex circumstantiis, 
<lb/>quousque perveniatur ad perfectam bonitatem actus, quae est per informationem 
<lb/>habitus; et tunc dicetur bonum virtutis. 
<pb n="vol. 4, p. 746"/>
<lb/>Sic ergo patet ratio distinctionis bonitatis actuum quae in littera ponitur, et 
<lb/>quomodo hae bonitates ad invicem se habeant. Prima enim bonitas, quae est ex 
<lb/>essentia actus, communis est omnibus actibus: unde ipsa substernitur omnibus 
<lb/>aliis bonitatibus; inter quas primo supervenit sibi bonitas quae est ex debita 
<lb/>materia; super quam iterum inducitur alia bonitas quae est ex fine, et aliis circumstantiis, 
<lb/>et ex forma habitus: et secunda bonitate subtracta, non potest esse 
<lb/>tertia; sed tamen posita secunda, non necessario tertia ponitur: et ideo contingit 
<lb/>actum habere bonitatem ex materia, et tamen eum male fieri propter indebitas 
<lb/>circumstantias. 
<lb/>AD OBIECTA 
<lb/>Ad primum ergo dicendum, quod illa bonitas quae est ex genere, manet in actu, 
<lb/>quantumcumque per alias circumstantias indebitas deordinetur; sicut etiam 
<lb/>quantumcumque ab anima tollatur gratia, remanet in ea bonitas naturae: unde 
<lb/>non dicitur actus qui est bonus ex genere, male fieri, quia privetur ab eo bonitas 
<lb/>sui generis, sed quia privatur bonitate circumstantiarum. 
<lb/>Ad secundum dicendum, quod unus defectus sufficit ad hoc quod malum aliquid 
<lb/>esse dicatur; sed non una perfectio sufficit ad hoc quod simpliciter sit bonum: 
<lb/>quia bonum contingit ex una et perfecta causa: sed malum ex particularibus 
<lb/>defectibus, ut Dionysius dicit: et ideo illud quod est bonum ex 
<lb/>genere, non est necessarium quod simpliciter sit bonum: sed potest male fieri: 
<lb/>quod autem est malum ex genere, simpliciter est malum, nec bonum fieri potest. 
<lb/>Ad tertium dicendum, quod sicut genus determinatur per speciem; ita etiam 
<lb/>bonum in genere determinatur per bonitatem quae est ex fine et ex aliis circumstantiis: 
<lb/>et ideo illud bonum quod est ex fine et circumstantiis, respondet bono 
<lb/>quod est in genere, sicut species generi: unde et eius praedicationem recipit: 
<lb/>pascere enim esurientem propter Deum, est pascere esurientem; sed non 
<lb/>convertitur. 
<lb/>Ad quartum dicendum, quod est duplex materia: ex qua, vel in qua, et materia 
<lb/>circa quam: et primo modo materia dicta non incidit in idem cum fine: sed 
<lb/>secundo modo est idem cum fine: quia obiectum finis actus est. 
<lb/>Ad quintum dicendum, quod actus aliquis habet duplicem finem: scilicet proximum 
<lb/>finem, qui est obiectum eius, et remotum, quem agens intendit: et ideo 
<lb/>cum bonum ex fine distinguitur contra bonum ex genere, intelligitur de fine 
<lb/>remoto, quem agens intendit. 
<pb n="vol. 4, p. 748"/>
<lb/><hi rend="bold">EXPOSITIO TEXTUS</hi>
<lb/>«Istas poenas pauci vident». Rationem huius reddit Philosophus in 9 Ethic.; 
<lb/>quia natura intellectualis, quae suis bonis per huiusmodi destituitur, occulta 
<lb/>est; sed natura exterior magis apparet: unde magis est creditum a sensibilibus 
<lb/>hominibus se esse hoc quod sunt propter naturam sensibilem, quam per naturam 
<lb/>intellectualem: et hoc ideo quia quod nocet eis secundum intellectualem 
<lb/>naturam, non reputant poenam, sed solum quae nocent secundum naturam 
<lb/>exteriorem eis notam; quamvis e contrario sit secundum rei veritatem.
<lb/>«Enumerat multa quae peccata sunt, et poena peccati». Intelligendum est de his 
<lb/>quae sunt in genere culpae; alias falsum esset: quia quaedam sunt tantummodo 
<lb/>poenae, et nullo modo culpae. 
<lb/>«Ponit Deus offendiculum», dum scilicet impedimenta peccati non subtrahit. 
<lb/>«Non tamen potest dici poena peccati», scilicet alterius: quia illa poena quae 
<lb/>sequitur, eiusdem peccati poena est quod eam effecit. 
<lb/>«Nec tamen inquantum peccata sunt», a Deo sunt. Quia peccata sunt aliquid, 
<lb/>inquantum a voluntate procedunt; sed poena peccata fiunt, secundum quod 
<lb/>invenitur in eis aliquid voluntati repugnans, ut dictum est. 
<lb/>«Vel de homine secundum statum liberi arbitrii». Ista solutio non videtur conveniens: 
<lb/>quia praecepta legis homini post peccatum data sunt, de quibus 
<lb/>Hieronymus locutus est. 
<pb n="vol. 4, p. 756"/>
<lb/><hi rend="bold">IN SECUNDUM SENTENTIARUM, DISTINCTIO 37</hi>
<lb/><hi rend="bold">DIVISIO TEXTUS</hi>
<lb/>Postquam tractavit illam opinionem quae ponebat, actus peccatorum, inquantum 
<lb/>sunt, bonos esse, et a Deo, in hac distinctione prosequitur aliam opinionem 
<lb/>oppositam, quae ponit eos nullo modo a Deo esse; et dividitur in partes duas: 
<lb/>in prima prosequitur istam opinionem quantum ad hoc in quo a praecedenti differt; 
<lb/>in secunda determinat quoddam in quo ambae opiniones conveniunt, quod 
<lb/>scilicet Deus, quamvis non sit auctor malorum quae sunt culpae, est tamen auctor 
<lb/>poenarum, ibi: «Cum igitur omnes in hoc consentiant catholici tractatores, 
<lb/>scilicet quod Deus non est auctor malorum, cavendum est tamen ne malorum 
<lb/>nomine poenas sicut peccata generaliter includas». Circa primum tria facit: 
<lb/>primo narrat eorum opinionem; secundo ponit responsiones eorum ad rationes, 
<lb/>quibus alia opinio innitebatur, ibi: «Illa quoque Augustini verba... de naturis 
<lb/>sive de substantiis tantum accipienda fore tradunt»; tertio ponit rationes ad 
<lb/>impugnandum praedictam opinionem, ibi: «Ex quo colligitur res aliquas esse 
<lb/>quae a Deo non sunt». Et circa hoc tria facit: primo ponit rationes contra primam 
<lb/>opinionem; secundo ex dictis concludit quoddam quo ista opinio innititur 
<lb/>contra obiectiones quae possent fieri, ibi: «Ideoque cum dicitur Deus esse auctor 
<lb/>omnium quae sunt, bonorum, isti subintelligi volunt»; tertio utriusque opinionis 
<lb/>iudicium lectori relinquit, ibi: «Intendant diligenter his verbis praemissarum 
<lb/>assertores sententiarum». Prima dividitur in duas, secundum duas rationes; 
<lb/>secunda incipit ibi: «In hoc autem verbo superiorum sententiae recte 
<lb/>opponitur». 
<pb n="vol. 4, p. 758"/>
<lb/><hi rend="bold">QUAESTIO 1</hi>
<lb/>Hic est triplex quaestio. Prima de existentia peccati. Secunda de causa eius. 
<lb/>Tertia de causa poenae. 
<lb/>Circa primum duo quaeruntur: 1. Utrum peccatum sit substantia vel natura aut 
<lb/>res quaedam; 2. Utrum omne quod est, quocumque modo sit, a Deo sit. 
<lb/>ARTICULUS 1 
<lb/><hi rend="bold">Utrum peccatum sit substantia vel natura quaedam</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod peccatum non sit substantia vel natura. Nihil enim existens in 
<lb/>altero sicut in subiecto, substantia est, ut per definitionem substantiae patet. 
<lb/>Sed peccatum, quocumque modo sumatur, in peccante est sicut in subiecto. 
<lb/>Ergo non est substantia vel natura. 
<lb/>2. Praeterea, peccatum malum quoddam est. Sed Dionysius probat, 
<lb/>quod malum non est neque in universali natura neque in particulari. 
<lb/>Ergo peccatum non est natura quaedam. 
<lb/>3. Praeterea, quod corrumpit naturam, non videtur esse natura. Sed peccatum 
<lb/>naturam corrumpit, ut supra habitum est. Ergo peccatum non est natura. 
<lb/>4. Praeterea, a formali principio res in speciem trahitur. Cum igitur ens dicatur 
<lb/>esse res vel natura, secundum quod ad aliquam speciem determinatum est, ut 
<lb/>Avicenna dicit in principio suae Metaphysicae, videtur quod id quod caret principio 
<lb/>formali, res vel natura dici non possit. Sed dicitur peccatum per privationem 
<lb/>formae; est enim privatio modi, speciei, et ordinis, ut Augustinus dicit. 
<lb/>Ergo peccatum res vel natura dici non potest. 
<lb/>5. Praeterea, omnis res vel natura ordinem aliquem habet in universo. Sed ex 
<lb/>hoc aliquid dicitur peccatum quia inordinatum est. Ergo peccatum non est res 
<lb/>vel natura. 
<lb/>SED CONTRA, quidquid est in aliquo decem praedicamentorum, est res vel natura. 
<lb/>Sed peccata in aliquo genere collocantur: quia habitus peccatorum in genere 
<lb/>qualitatis sunt, et actus peccatorum in genere actionis. Ergo peccata res vel 
<lb/>naturae quaedam sunt. 
<lb/>Praeterea, contraria in idem genus reducuntur. Sed peccatum virtuti contrariatur. 
<lb/>Cum igitur virtus sit in genere rei et naturae, videtur quod peccatum res 
<lb/>quaedam vel natura sit. 
<pb n="vol. 4, p. 760"/>
<lb/><hi rend="bold">Solutio</hi>
<lb/>Respondeo dicendum, quod substantia dupliciter dicitur, ut ex 5 Metaph. 
<lb/>patet. Uno enim modo dicitur substantia, secundum quod significat rationem 
<lb/>primi praedicamenti: et hoc est vel forma, vel materia, vel compositum, quod 
<lb/>per se in genere est. Alio modo dicitur substantia illud quod significat quid in 
<lb/>omnibus rebus, sicut dicimus, quod definitio significat rei substantiam: et hoc 
<lb/>modo quidquid positive dicitur, in quocumque genere sit, substantia est vel substantiam 
<lb/>habet; sic enim substantia pro essentia sumitur. 
<lb/>Primo ergo modo accipiendo substantiam, nullo modo dubium est peccata substantias 
<lb/>non esse: quia nec etiam virtutes substantiae hoc modo sunt, cum in 
<lb/>genere substantiae non sint neque sicut principia neque sicut principiata. Sed 
<lb/>secundo modo accipiendo substantiam, potest esse dubium, utrum peccatum 
<lb/>substantia sit; eo quod in actu peccati duo est considerare: scilicet ipsum 
<lb/>actum, qui essentia quaedam est in eo quod actus est, et sic proculdubio substantia 
<lb/>est: vel etiam ipsam privationem ordinis per quam malus est: et quia 
<lb/>privationes essentiam non habent, ideo ex parte ista peccatum substantia non 
<lb/>est: et quia peccatum dicitur peccatum, secundum quod privatum est debito 
<lb/>ordine; ideo peccatum absolute loquendo dicitur substantia non esse; sed 
<lb/>tamen inquantum actus est, substantia est. 
<lb/>Similiter etiam nomen naturae multipliciter dicitur, ut Boetius dicit. Primo enim 
<lb/>modo dicitur natura, secundum quod communiter ad omnia entia se habet, 
<lb/>prout natura definitur omne id quod intellectu quoquo modo capi potest. 
<lb/>Secundo modo prout tantum substantiis convenit: et sic natura dicitur esse 
<lb/>quod agere vel pati potest. Tertio modo dicitur natura quod est principium 
<lb/>motus vel quietis in eis in quibus per se est, et non secundum accidens. Quarto 
<lb/>modo unumquodque informans specifica differentia dicitur natura. Secundo igitur 
<lb/>et tertio modo peccata natura dici non possunt: quia in genere substantiae 
<lb/>non sunt, ut dictum est; neque iterum principium motus sunt, sed potius motus 
<lb/>vel actiones quaedam: et quod plus est, etiam tertio modo accipiendo naturam, 
<lb/>nec secundum naturam dici possunt: quia peccatum in nulla re accidit, nisi 
<lb/>secundum recessum ab eo quod naturaliter sibi inest; unde et peccatum hominis 
<lb/>est per recessum a rectitudine rationis, quae naturaliter homini convenit. 
<lb/>Sed primo modo et quarto quodammodo potest dici natura peccatum, et quodammodo 
<lb/>non: quia secundum quod est actus quidam, est ens quoddam quod 
<lb/>intellectu capi potest, et aliqua differentia ad speciem determinatur: sed 
<lb/>inquantum rationem peccati habet ex privatione rectitudinis, neque ens est 
<lb/>neque differentiam habet, sed per privationem debitae formae dicitur. 
<lb/>Similiter autem et nomen « rei » dupliciter sumitur. Simpliciter enim dicitur res 
<lb/>quod habet esse ratum et firmum in natura; et dicitur res hoc modo, accepto 
<lb/>nomine « rei » secundum quod habet quidditatem vel essentiam quamdam; ens 
<lb/>vero, secundum quod habet esse; ut dicit Avicenna distinguens 
<pb n="vol. 4, p. 762"/>
<lb/>entis et rei significationem. Sed quia res per essentiam suam cognoscibilis est, 
<lb/>transumptum est nomen rei, ad omne id quod in cognitione vel intellectu cadere 
<lb/>potest, secundum quod res a «reor reris» dicitur: et per hunc modum dicuntur 
<lb/>res rationis quae in natura ratum esse non habent, secundum quem modum 
<lb/>etiam negationes et privationes res dici possunt, sicut et entia rationis dicuntur, 
<lb/>ut Commentator in 4 Metaph. dicit. Primo ergo modo sumendo 
<lb/>nomen rei, peccatum, inquantum est actus, est res quaedam; sed inquantum 
<lb/>peccatum est ex privatione ordinis debiti, non est res quaedam, sed privatio; 
<lb/>privatio autem res naturae non est, sed rationis tantum. Unde secundo modo 
<lb/>accipiendo rem quantum ad utrumque, peccatum res est, scilicet et inquantum 
<lb/>est actus, et inquantum privationi subiicitur. 
<lb/>AD OBIECTA 
<lb/>Ad primum ergo dicendum, quod illa obiectio procedit de substantia secundum 
<lb/>quod significat rem primi praedicamenti: et hoc modo sumendo substantiam, 
<lb/>peccatum nullo modo substantia est. 
<lb/>Ad secundum dicendum, quod esse in natura aliquid dicitur dupliciter: vel sicut 
<lb/>pars naturae, sive aliquid aliud ad perfectionem naturae pertinens; et hoc 
<lb/>modo malum non est in natura neque universali neque particulari. Vel potest 
<lb/>intelligi aliquid esse in natura sicut in subiecto; et hoc modo oportet quod 
<lb/>subiectum huiusmodi privationis, quae malum est, natura quaedam sit, ut hoc 
<lb/>modo malum in natura esse dicatur; et ideo oportet actum illum in quo deformitas 
<lb/>fundatur sicut in subiecto, naturam quamdam esse. 
<lb/>Ad tertium dicendum, quod illud quod naturam unam corrumpit, potest esse 
<lb/>natura alterius, sicut natura ignis corrumpit naturam aquae; unde non est 
<lb/>inconveniens ut actu quo natura hominis corrumpitur, natura alterius animalis 
<lb/>perficiatur: aliquid enim est vituperabile in homine quod est laudabile in leone 
<lb/>vel cane; et ideo non est inconveniens ut actus ille natura aliqua ponatur, vel 
<lb/>etiam secundum naturam, non quidem hominis, sed alterius. 
<lb/>Ad quartum ergo dicendum, quod quamvis privatione qua peccatum malum 
<lb/>dicitur, privetur forma per quam actus in genere moris bonitatem habet, non 
<lb/>tamen privatur forma illa per quam in genere actus remanet: et ideo secundum 
<lb/>illam formam res dici potest, inquantum actus est res quaedam. Iterum etiam 
<lb/>illa privatio accipitur ut forma eius, secundum quod in considerationem rationis 
<lb/>venit; et ideo ex parte privationis potest dici res, secundum quod res a «reor 
<lb/>reris» dicitur. 
<lb/>Ad quintum dicendum, quod impossibile est aliquam rem esse quae omni ordine 
<lb/>destituatur; unde et in ipso actu peccati, ut res quaedam est, remanet ordo aliquis 
<lb/>et ad agentem et ad finem aliquem intentum ab agente, quod est aestimatum 
<lb/>bonum; quamvis privetur ordo ad finem debitum: quam etiam inordinationem 
<lb/>Deus inordinatam non relinquit, sed per poenam ordinat. 
<pb n="vol. 4, p. 764"/>
<lb/>ARTICULUS 2 
<lb/><hi rend="bold">Utrum omne ens sit a Deo</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod non omne ens a Deo sit. Verum enim et ens convertuntur. Sed 
<lb/>aliquem peccare est verum, quod non est a Deo. Ergo non omne quod est, a 
<lb/>Deo est. 
<lb/>2. Praeterea, quidquid est a Deo, per Verbum factum est. Sed forma hominis in 
<lb/>idolo non est facta per Verbum, ut Augustinus dicit; et tamen 
<lb/>forma hominis in idolo ens quoddam est. Ergo non omne ens a Deo est. 
<lb/>3. Praeterea, de quocumque vere potest dici quod est, ipsum est ens. Sed verum 
<lb/>est dicere deformitatem peccati esse. Ergo deformitas peccati est ens. Sed 
<lb/>deformitas peccati non est a Deo. Ergo non omne ens est a Deo. 
<lb/>4. Praeterea, omne quod est a Deo, in aliquo similitudinem eius retinet; quia, ut 
<lb/>Dionysius dicit, causata habent causarum suarum contingentes 
<lb/>imagines. Sed quaedam sunt quae hominem dissimilem Deo reddunt. Ergo 
<lb/>non omne quod est a Deo est. 
<lb/>5. Praeterea, cuiuscumque agentis operatio reducitur in aliquod aliud agens 
<lb/>sicut in causam, illud non est agens per seipsum. Sed quaedam sunt quae per 
<lb/>seipsa agunt, quae scilicet dominium suorum actuum habent, ut agentia a proposito. 
<lb/>Ergo operationes eorum non reducuntur in agens aliud prius eis sicut in 
<lb/>causam. Sed operationes illae entia quaedam sunt. Ergo non omnia entia sunt a 
<lb/>Deo causata. 
<lb/>SED CONTRA, Boetius dicit quod res aliae dicuntur bonae, inquantum 
<lb/>a primo et summo bono sunt, quod Deus est. Quod ergo a Deo non est, 
<lb/>bonum non est. Si ergo aliquod ens sit quod a Deo non est, illud omnino bonum 
<lb/>non erit. Sed quod est omnino carens bonitate, est summum malum. Ergo erit 
<lb/>ponere summum malum; et ita erunt duo principia prima. 
<lb/>Praeterea, omne ens quod non habet causam, ipsum est primum simpliciter, et 
<lb/>est causa tantum. Sed hoc est impossibile esse nisi unum. Ergo omne aliud ens 
<lb/>causam habet. Sed quidquid est causatum, per operationem causae suae in esse 
<lb/>productum est. Aut ergo illa causa est causa prima, aut causa secunda. Si est 
<lb/>causa prima non habens aliam causam, talis causa solus Deus est: ergo hoc 
<lb/>ens de quo loquimur, erit a Deo. Si autem est causa secunda, ergo causa prima 
<lb/>vehementius agit in causatum eius quam ipsamet agat in illud. Ergo omne ens a 
<lb/>causa prima procedit, quae Deus est. 
<pb n="vol. 4, p. 766"/>
<lb/><hi rend="bold">Solutio</hi>
<lb/>Respondeo dicendum, quod ens invenitur in pluribus secundum prius et posterius. 
<lb/>Illud tamen verissime et primo dicitur ens cuius esse est ipsum quod est, 
<lb/>quia esse eius non est receptum, sed per se subsistens. In omnibus autem quae 
<lb/>secundum prius et posterius dicuntur, primum eorum quae sunt, potest esse 
<lb/>causa; et per se dictum, est causa eius quod per participationem dicitur: et ideo 
<lb/>oportet quod illud ens quod non per participationem alicuius esse quod sit 
<lb/>aliud quam ipsum, dicitur ens (quod primum inter entia est), sit causa omnium 
<lb/>aliorum entium. Alia autem entia dicuntur per posterius, inquantum aliquod 
<lb/>esse participant quod non est idem quod ipsa sunt; et haec procedunt usque ad 
<lb/>ultima entium; ita quod quamcumque rationem essendi aliquid habeat, non sit 
<lb/>sibi nisi a Deo; sed defectus essendi sit ei a seipso. 
<lb/>AD OBIECTA 
<lb/>Ad primum ergo dicendum, quod verum dupliciter potest considerari. Vel 
<lb/>secundum quod fundatur in re; et hoc modo hoc quod dicitur istum peccare, 
<lb/>non habet veritatem; immo potius per recessum a veritate peccatum incidit, si 
<lb/>sumatur veritas quae in re est, per quam quis implet id quod a Deo ordinatum 
<lb/>est. Vel secundum quod completur operatione animae compositionem formantis, 
<lb/>in qua est veritas, prout significat vel intelligit rem eo modo quo est: et sic 
<lb/>hoc quod est istum peccare, est quoddam ens rationis prout verum dicitur; et 
<lb/>sic a Deo est: non enim nisi a Deo esse potest talis rectitudo, ut intellectus rem 
<lb/>accipiat eo modo quo est, et eodem modo verbis eam exprimat. 
<lb/>Ad secundum dicendum, quod forma hominis in idolo potest dupliciter considerari: 
<lb/>vel secundum quod est figura quaedam; et sic proculdubio a Deo est, a 
<lb/>quo omnis forma est: vel secundum quod est ordinata ad id quod decens eam 
<lb/>non est, vel conveniens sibi, scilicet ad hoc ut adoretur; et secundum hoc a Deo 
<lb/>non est: quia secundum hoc nihil est, cum secundum negationem debiti usus 
<lb/>hoc dicatur. 
<lb/>Ad tertium dicendum, quod, ut supra dictum est, ens dicitur dupliciter. Uno 
<lb/>modo quod significat essentiam rei extra animam existentis; et hoc modo non 
<lb/>potest dici ens deformitas peccati, quae privatio quaedam est: privationes enim 
<lb/>essentiam non habent in rerum natura. Alio modo secundum quod significat 
<lb/>veritatem propositionis; et sic deformitas dicitur esse, non propter hoc quod in 
<lb/>re esse habeat, sed quia intellectus componit privationem cum subiecto, sicut 
<lb/>formam quamdam. Unde sicut ex compositione formae ad subiectum vel ad 
<lb/>materiam, relinquitur quoddam esse substantiale vel accidentale; ita etiam 
<lb/>intellectus compositionem privationis cum subiecto per quoddam esse significat. 
<lb/>Sed hoc esse non est nisi esse rationis, cum in re potius sit non esse; et 
<lb/>secundum hoc quod in ratione esse habet, constat quod a Deo est. 
<pb n="vol. 4, p. 768"/>
<lb/>Ad quartum dicendum, quod in creatis contingit esse similitudinem Dei secundum 
<lb/>quamcumque perfectionem participatam; et quanto perfectio est nobilior, 
<lb/>tanto secundum eam attenditur similitudo expressior. Contingit autem ut aliquid 
<lb/>similitudinem Dei amittat quantum ad ulteriorem perfectionem, quod quantum 
<lb/>ad primam perfectionem similitudinem retinet; unde in istis, secundum verba 
<lb/>Dionysii, dicitur esse participatio divinae bonitatis secundum obscuram resonantiam; 
<lb/>sicut patet in peccato: quia in actu peccati est aliquid similitudinem 
<lb/>divinam retinens, puta corporalis delectatio, vel aliquid huiusmodi a summo 
<lb/>bono exemplatum; quamvis non sit ibi similitudo summi boni quae est per gratiam; 
<lb/>et ideo secundum hoc quod similitudinem Dei retinent, talia entia a Deo 
<lb/>sunt; secundum vero quod a Dei similitudine recedunt, nec entia sunt, nec a 
<lb/>Deo sunt, cum omne ens, inquantum est ens, primo enti similetur. 
<lb/>Ad quintum dicendum, quod operatio illius agentis qui per se agit, oportet ut in 
<lb/>primum agens sicut in causam reducatur: quamvis enim huiusmodi entia per se 
<lb/>agant, quia per propriam naturam et proprium iudicium actus suos determinant, 
<lb/>non tamen a se habent quod agant, sed a primo agente, quod eis et esse et 
<lb/>posse et agere confert. 
<pb n="vol. 4, p. 770"/>
<lb/><hi rend="bold">QUAESTIO 2</hi>
<lb/>Deinde quaeritur de causa peccati; et circa hoc duo quaeruntur: 1. Utrum 
<lb/>ipsius peccati Deus causa sit, absolute loquendo; 2. Utrum sit causa actionis in 
<lb/>qua deformitas culpae consistit, secundum quod actio est. 
<lb/>ARTICULUS 1 
<lb/><hi rend="bold">Utrum Deus sit simpliciter causa peccati</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod simpliciter peccati Deus causa sit. Quia, ut in Glossa ad Rom. 9, 
<lb/>dicitur, Deus operatur in cordibus hominum, et inclinat voluntates eorum in 
<lb/>quodcumque voluerit, sive in bonum, sive in malum. Sed ex hoc dicitur auctor 
<lb/>bonorum operum, quia voluntatem hominis in bonum inclinat. Ergo et eadem 
<lb/>ratione potest dici auctor peccatorum, quae sunt mala opera. 
<lb/>2. Praeterea, quidquid est causa causae, est causa causati. Sed peccati causa 
<lb/>est voluntas peccantis. Cum igitur voluntatis causa sit Deus, videtur quod et 
<lb/>peccati. 
<lb/>3. Praeterea, in eamdem causam reducitur salus et periculum alicuius: idem 
<lb/>enim nauta est causa salutis et periclitationis navis, ut in 2 Phys., dicitur. 
<lb/>Sed Deus est causa salutis humanae, quae est per bona opera. Ergo cum 
<lb/>periclitatio animae sit per peccatum, videtur quod etiam Deus sit peccati causa. 
<lb/>4. Praeterea, quaecumque operatio convenit rei secundum hoc quod sibi a Deo 
<lb/>datum est, a Deo est. Sed operationes quae sunt peccata, conveniunt homini 
<lb/>secundum inclinationem virium sensibilium, quae homini a Deo sunt datae. 
<lb/>Ergo et peccatum hominis in Deum sicut in causam reducitur. 
<lb/>5. Praeterea, peccatum est tenebra spiritualis. Sed tenebrarum Deus auctor est: 
<lb/>Isa. 45, 7: «Formans lucem, et creans tenebras». Ergo peccati Deus causa est. 
<lb/>SED CONTRA, Fulgentius dicit: «Illius rei Deus est ultor», 
<lb/>cuius non est auctor. Sed peccati est ultor. Ergo eius non est auctor. 
<lb/>Praeterea, quidquid fit Deo volente, fit Deo auctore, et e converso. Sed mala 
<lb/>non fiunt Deo volente. Ergo nec eo auctore. 
<pb n="vol. 4, p. 772"/>
<lb/><hi rend="bold">Solutio</hi>
<lb/>Respondeo dicendum, quod peccati auctor Deus nullo modo dicendus est. Qui 
<lb/>enim agit propter finem, non deficit a fine nisi propter defectum alicuius, vel sui 
<lb/>ipsius, vel alterius; et ille in quo invenitur defectus, erit causa obliquationis a 
<lb/>fine, sive sit ipsum principale agens, vel materia, vel instrumentum agentis, vel 
<lb/>quidquid aliud: et ideo illud in quo nullo modo defectus cadere potest, non 
<lb/>potest esse causa recessus a fine in his quae ad finem ordinata sunt. Cum igitur 
<lb/>peccatum dicatur propter inordinationem a fine ad quem natura rationalis ordinata 
<lb/>est, non potest esse causa peccati Deus, in quo nullus defectus cadere 
<lb/>potest; sed oportet quod peccatum causetur defectu illius agentis quod est possibile 
<lb/>ad defectum, sicut est voluntas rationalis creaturae. 
<lb/>AD OBIECTA 
<lb/>Ad primum ergo dicendum, quod Deus non eodem modo inclinat voluntatem in 
<lb/>bonum et in malum. Inclinat siquidem voluntatem in bonum administrando virtutem 
<lb/>agendi, et directe movendo ad bonum; sed ad malum dicitur inclinare, 
<lb/>inquantum gratiam non praebet, per quam quis a malo retraheretur; et non 
<lb/>quod directe voluntatem in malum ordinet. 
<lb/>Ad secundum dicendum, quod peccatum refertur in voluntatem sicut in causam: 
<lb/>et quamvis voluntas sit creata a Deo inquantum est quoddam ens, non tamen 
<lb/>quantum ad hoc quod defectus ex ipsa incidere potest: est enim possibilis ad 
<lb/>defectum ex hoc quod ex nihilo est. Quamvis autem Deus sit causa voluntatis 
<lb/>faciens eam ex nihilo; hoc tamen quod est ex nihilo esse, non habet ab alio, sed 
<lb/>a se: unde secundum hoc non habet causam aliam; et ideo defectus qui sequitur 
<lb/>ex ea secundum quod ex nihilo est, non oportet quod in ulteriorem causam 
<lb/>reducatur. 
<lb/>Ad tertium dicendum, quod nauta est causa periculi navis per suam absentiam; 
<lb/>Deus autem quantum in se est, nulli absens est, sed peccator absentat se a Deo: 
<lb/>et ideo ipse sui peccati causa est in quo periclitatur, et non Deus. 
<lb/>Ad quartum dicendum, quod concupiscibilis et irascibilis a Deo homini datae 
<lb/>sunt, ita ut rationi subdantur. Unde si quis eis utatur secundum illum ordinem 
<lb/>prout a Deo datae sunt, talis operationis Deus auctor erit; sed hoc peccatum 
<lb/>esse non poterit. Si quis autem eis utatur praeter rationis ordinem, talis abusionis 
<lb/>Deus auctor non erit, quia in hac peccatum est. 
<lb/>Ad quintum dicendum, quod peccatum dicitur spiritualis tenebra effective, quia 
<lb/>scilicet mentem obtenebrat, eam lumine gratiae privans. Nomen autem tenebrae 
<lb/>poenam potius designat: unde etiam tenebrae Deus auctor est, sicut et 
<lb/>aliarum poenarum, ut infra ostendetur. 
<pb n="vol. 4, p. 774"/>
<lb/>ARTICULUS 2 
<lb/><hi rend="bold">Utrum actio peccati, inquantum actio, sit a Deo</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod actio peccati, inquantum est actio, a Deo non sit. Omne enim 
<lb/>quod est a Deo, bonum est, et omne bonum alicui bonum est. Quaedam autem 
<lb/>peccata sunt quorum actus nulli boni sunt: quia et facienti nocent, et ei in quem 
<lb/>fiunt. Ergo tales actus nullo modo a Deo sunt. 
<lb/>2. Praeterea, quidquid est causa actionis in qua deformitas fundatur, secundum 
<lb/>quam actio mala dicitur, est movens et cooperans ad malum: nihil enim operatur 
<lb/>ad malum, nisi secundum quod talem actionem producit. Sed Deus nullo 
<lb/>modo ad malum cooperari debet dici. Ergo illius actionis in qua malum consistit 
<lb/>inseparabiliter, causa dicendus non est. 
<lb/>3. Praeterea, bonarum actionum Deus non est auctor nisi secundum quod Deus 
<lb/>potentiae agendi efficaciam confert: quia determinatio operis ex libero arbitrio 
<lb/>est, ut supra habitum est. Si igitur Deus ipsarum actionum malarum, inquantum 
<lb/>actiones sunt a potentia egredientes, causa esset; eodem modo dicendus esset 
<lb/>auctor malarum actionum, sicut est auctor bonarum. 
<lb/>4. Praeterea, quod convenit alicui secundum genus et differentiam suam constitutivam, 
<lb/>convenit sibi per suam essentiam: quia essentia rei his significatur. Sed 
<lb/>quidam actus sunt qui ex genere suo mali sunt, ut supra habitum est, et quidam 
<lb/>qui ex differentia, per quam in speciem contrahuntur. Ergo per essentiam suam 
<lb/>mali sunt; et ita nec etiam inquantum sunt, a Deo sunt. 
<lb/>5. Praeterea, rei non assignatur causa efficiens secundum quod est in intellectu, 
<lb/>sed secundum quod est in re. Sed quidam actus sunt in quibus non potest separari 
<lb/>illud quod est de natura actus a deformitate nisi secundum intellectum: qui 
<lb/>bene fieri non possunt. Ergo non causantur nisi secundum quod stant sub illa 
<lb/>deformitate. Sed ut sunt sub deformitate, non sunt a Deo. Ergo nullo modo a 
<lb/>Deo sunt. 
<lb/>SED CONTRA, omne bonum a Deo est. Sed quaedam peccata sunt quae habent 
<lb/>malitiam ex aliqua circumstantia superveniente, et tamen actus sunt boni ex 
<lb/>genere, ut dare eleemosynam propter inanem gloriam. Ergo horum, inquantum 
<lb/>sunt actus quidam, Deus causa est. 
<lb/>Praeterea, quidquid non est causa operationis per quam aliqua substantia in 
<lb/>esse producitur, non est causa illius substantiae. Sed per aliquam actionem peccati, 
<lb/>substantiae quaedam in esse producuntur, sicut per adulteria et fornicationes 
<lb/>homines generantur. Si ergo harum actionum Deus causa non est inquantum 
<lb/>actiones sunt, tunc nec hominum qui per has actiones generantur, est 
<lb/>causa; quod est absurdum. 
<pb n="vol. 4, p. 776"/>
<lb/><hi rend="bold">Solutio</hi>
<lb/>Respondeo dicendum, quod circa hanc quaestionem tanguntur a Magistro duae 
<lb/>opiniones. Una quarum dicebat, omnes actus inquantum actus sunt, ex Deo 
<lb/>esse; sed quod inquantum deformitatem habent: a Deo non sunt, sed ab homine 
<lb/>vel diabolo: et horum rationes supra, 31 dist., prosecutus est. Alia opinio dicebat, 
<lb/>actus peccatorum nullo modo, nec etiam inquantum actus sunt, a Deo esse: 
<lb/>et haec opinio tangitur in praesenti dist., quam ad praesens nulli vel pauci 
<lb/>tenent, quia propinquissima est errori duplici. Primo, quia ex ea videtur sequi 
<lb/>quod sint plura prima principia: hoc enim est de ratione primi principii ut 
<lb/>agere possit sine auxilio prioris agentis et influentia eius; unde si voluntas 
<lb/>humana actionem aliquam posset producere cuius auctor Deus non esset, 
<lb/>voluntas humana rationem primi principii haberet: quamvis solvere hoc nitantur, 
<lb/>dicentes, quod voluntas etsi per se possit actionem producere sine influentia 
<lb/>prioris agentis, non tamen habet a se esse, sed ab alio, quod etiam exigeretur 
<lb/>ad rationem primi principii. Sed hoc videtur inconveniens, ut quod a se esse 
<lb/>non habet, a se agere possit; cum etiam per se durare non possit quod a se non 
<lb/>est. Omnis etiam virtus ab essentia procedit, et operatio a virtute; unde cuius 
<lb/>essentia ab alio est, oportet quod virtus et operatio ab alio sit. Et praeterea, 
<lb/>quamvis per hanc responsionem evitaretur quod non esset primum simpliciter, 
<lb/>non tamen posset vitari quin esset primum agens, si eius actio in aliquid prius 
<lb/>agens non reduceretur sicut in causam. 
<lb/>Secundo, quia cum actio etiam peccati sit ens quoddam, non solum secundum 
<lb/>quod privationes et negationes entia dicuntur, sed etiam secundum quod res in 
<lb/>genere existentes entia sunt, eo quod et ipsae actiones in genere ordinantur, 
<lb/>sequeretur, si actiones peccati a Deo non sunt, quod aliquod ens essentiam 
<lb/>habens a Deo non esset; et ita Deus non esset universalis causa omnium 
<lb/>entium, quod est contra perfectionem primi entis. Primum enim in quolibet 
<lb/>genere est causa eorum quae sunt post, ut in 2 MetaPhys. dicitur. 
<lb/>Et ideo cum prima opinione dicendum est, quod actus, inquantum actus, a Deo 
<lb/>est, et ut sic, non habet aliquid quod deformitatem habeat: quod qualiter sit, ita 
<lb/>considerari potest. In omnibus enim in quibus incidit defectus ex causa secunda 
<lb/>et non ex causa prima, oportet quod quidquid est in effectu deficiente essentiae 
<lb/>et bonitatis, totum a prima procedat. Quod autem defectus reducatur in causam 
<lb/>secundam deficientem, patet in claudicatione, quae est a virtute gressiva, 
<lb/>mediante tibia, per cuius scilicet tibiae curvitatem obliquitas in gressu claudicantis 
<lb/>relinquitur; unde quidquid est ibi de gressu, totum est a virtute gressiva; 
<lb/>sed defectus vel obliquitas gressus non est a virtute gressiva, sed a tibia tantum. 
<lb/>Similiter etiam est ordo Dei ad voluntatem creatam sicut causae primae ad causam 
<lb/>secundam. Ideo ex parte Dei nullus defectus incidere potest; voluntas 
<lb/>autem creata ad defectum possibilis est; et ideo quidquid est in actu deficiente, 
<lb/>scilicet peccato, de ratione actus et entis et boni, totum hoc a primo agente, scilicet 
<pb n="vol. 4, p. 778"/>
<lb/>Deo, procedit mediante voluntate; sed ipse defectus qui est in actu, hoc 
<lb/>modo est a voluntate quod a Deo non procedit; et ideo quodcumque nomen 
<lb/>deformitatem simul cum actu significat, sive in generali sive in speciali, non 
<lb/>potest dici quod hoc a Deo sit simpliciter; unde non potest dici absolute quod 
<lb/>peccatum sit a Deo, ut homicidium, aut aliquid huiusmodi, nisi cum hac additione, 
<lb/>inquantum est actus et inquantum est ens. 
<lb/>AD OBIECTA 
<lb/>Ad primum ergo dicendum, quod cum dicitur actus peccati nulli bonus esse, 
<lb/>hoc convenit sibi secundum quod sub deformitate consideratur; et hoc modo 
<lb/>non reducitur in Deum sicut in causam. Nullus tamen actus est qui secundum se 
<lb/>consideratus, secundum hoc quod bonus est, alicui etiam bonus non sit: sicut 
<lb/>actus fornicationis, inquantum est delectabilis, est bonum concupiscibile. 
<lb/>Ad secundum dicendum, quod illud dicitur ad malum cooperari quod inclinat 
<lb/>ad actionem, secundum quod actio deformitati substat; unde mala est. Hoc 
<lb/>autem Deo non convenit; et ideo non oportet ut ad malum cooperari dicatur, 
<lb/>quamvis actionis illius causa sit in qua malum consistit, secundum quod influit 
<lb/>agenti esse, posse, et agere, et quidquid perfectionis in agente est. 
<lb/>Ad tertium dicendum, quod Deus dicitur causa bonarum operationum non 
<lb/>solum quantum ad essentiam actus, sed etiam quantum ad perfectionem secundum 
<lb/>quam bonae dicuntur: utrumque enim agenti influit, et ut agat, et ut bene 
<lb/>agat. Sed in malis actionibus quamvis sit causa earum quantum ad essentiam, 
<lb/>non tamen est causa quantum ad defectum; et ideo absolute dicendus est causa 
<lb/>bonorum operum, non autem peccatorum. 
<lb/>Ad quartum dicendum, quod sicut supra dictum est, 34 dist., ipsa privatio qua 
<lb/>aliquid malum dicitur non potest esse differentia neque genus; sed unusquisque 
<lb/>actus specificatur et in genere ponitur per aliquid positive dictum. Sed positionem 
<lb/>utramque (per quam scilicet ponitur actus in genere vel in specie) potest 
<lb/>consequi privatio aliqua; et ideo quidam actus dicuntur mali ex genere, vel ex 
<lb/>eo quod in speciem trahit. 
<lb/>Ad quintum dicendum, quod sicut actio quae peccati deformitatem habet, dicitur 
<lb/>bona, inquantum, est actio, bonitate naturae, non propter hoc quod aliquando 
<lb/>inveniatur separata a deformitate, sed quia bonitas illa naturae, deformitati substat; 
<lb/>ita etiam Deus dicitur esse causa illius actionis inquantum est actio, et non 
<lb/>inquantum est deformis; non hoc modo quod actionem faciat a deformitate separata, 
<lb/>sed quia in actione deformitati coniuncta hoc quod est actionis, facit, et 
<lb/>quod deformitatis, non facit: etsi enim in aliquo effectu plura inseparabiliter 
<lb/>coniuncta sint, non oportet ut quidquid est causa eius quantum ad unum, sit 
<lb/>causa eius quantum ad alterum: sicut natura est causa oculi quantum ad substantiam 
<lb/>eius, et non quantum ad defectum caecitatis, quae ex naturae defectu incidit. 
<pb n="vol. 4, p. 780"/>
<lb/><hi rend="bold">QUAESTIO 3</hi>
<lb/>Deinde quaeritur de causa poenae; et circa hoc quaeruntur duo: 1. Utrum 
<lb/>Deus sit causa poenae; 2. De quo per prius dicatur malum, scilicet de culpa, 
<lb/>vel de poena. 
<lb/>ARTICULUS 1 
<lb/><hi rend="bold">Utrum poena sit a Deo</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod poena a Deo non sit. Omne enim malum contrariatur alicui 
<lb/>bono. Sed poena est quoddam malum, cum noceat. Ergo alicui bono contrariatur. 
<lb/>Sed quod contrariatur bono, non potest esse a summo bono: quia sic summum 
<lb/>bonum non posset esse auctor pacis, sed pugnae et dissensionis, si ab eo 
<lb/>contraria procederent. Ergo poena non est a Deo. 
<lb/>2. Praeterea, omne quod est praeter intentionem agentis, incidit ex aliquo 
<lb/>defectu. Sed omne malum est praeter intentionem agentis, ut Dionysius dicit: 
<lb/>quia nihil ad malum respiciens operatur. Ergo omne malum ex 
<lb/>defectu aliquo incidit. Sed quidquid incidit ex defectu, non reducitur in Deum 
<lb/>sicut in causam, ut supra ostensum est. Ergo non est a Deo. 
<lb/>3. Praeterea, quidquid non est causa actionis, non est causa illius quod per 
<lb/>actionem causatur, ut dictum est. Sed multae poenae sunt quae aliquibus per 
<lb/>aliorum peccata infliguntur: multi enim afflictionibus puniuntur per eos qui 
<lb/>iniuste opprimunt. Cum igitur culpae Deus non sit causa, videtur quod nec 
<lb/>omnis poenae. 
<lb/>4. Praeterea, quidquid est a Deo, in bonum tendit. Sed quaedam poenae sunt quae 
<lb/>ad malum inclinant, ut fomes, et huiusmodi. Ergo non omnis poena a Deo est. 
<lb/>5. Praeterea, cuius generatio bona est, corruptio eius mala est. Sed generatio 
<lb/>gratiae bona est, quia a Deo est. Ergo et corruptio gratiae mala est. Sed corruptio 
<lb/>gratiae est quaedam poena. Ergo non omnis poena est a Deo, cum Deus 
<lb/>tantummodo bonorum sit causa. 
<lb/>SED CONTRA, omne quod iustum est, bonum est; et omne quod bonum est, a Deo 
<lb/>est. Sed omnis poena iusta est, ut Augustinus probavit in praecedenti distinctione. 
<lb/>Ergo omnis poena a Deo est. 
<lb/>Praeterea, ad eumdem pertinet remuneratio et condemnatio, scilicet ad eum qui 
<lb/>iudicium de actibus habet bonis vel malis. Sed praemia reddere bonis operibus, 
<lb/>Dei est. Ergo et poenas etiam infligere ipsius est. Ergo omnis poena a Deo est. 
<pb n="vol. 4, p. 782"/>
<lb/><hi rend="bold">Solutio</hi>
<lb/>Respondeo dicendum, quod poena duo habet in se; scilicet rationem mali, 
<lb/>secundum quod est alicuius boni privatio; et rationem boni, secundum quod 
<lb/>iusta est et ordinata est. Quidam igitur antiqui considerantes poenam tantum ex 
<lb/>parte illa in qua defectus est et malum, dixerunt, poenas a Deo non esse: in 
<lb/>quem errorem etiam Tullius incidisse videtur, ut patet in lib. De officiis. 
<lb/>Huiusmodi enim homines providentiam Dei negaverunt de humanis actibus; 
<lb/>unde ordinem qui est poenae respectu culpae, non dicebant per providentiam 
<lb/>divinam esse, sed per iustitiam hominis poenam infligentis; defectum autem qui 
<lb/>est in poena, non a Deo ordinatum esse, sed ex necessitate causarum secundarum 
<lb/>incidere: ponebant enim Deum res in esse produxisse sicut producit agens 
<lb/>ex necessitate naturae, ut scilicet ex uno primo, in quo nullus defectus est, 
<lb/>unum primum procederet ab eius perfectione distans; et secundum quod longior 
<lb/>sit distantia ab uno primo per ordinem causae et causati, magis dicebant defectum 
<lb/>incidere. Haec autem positio erronea est, sicut in 1 lib., dist. 39, patuit, ubi 
<lb/>dictum est, providentiam divinam ad omnia se extendere. 
<lb/>Et ideo dicendum est, poenas a Deo esse, nullo autem modo culpam a Deo 
<lb/>esse; quamvis utrumque malum dicatur. Cuius ratio est, quia unicuique rei 
<lb/>assignatur causa agens secundum quod ab agente res illa progreditur. Culpa 
<lb/>autem rationem mali et defectus habet, secundum quod ab agente suo progreditur, 
<lb/>quod actionem suam in debitum finem non ordinat: et ideo culpae causa 
<lb/>assignari non potest, nisi talis in quam defectus cadere possit. 
<lb/>Poena autem non habet rationem mali vel defectus secundum quod ab agente 
<lb/>procedit, quia per ordinatam actionem agentis poenae infliguntur; sed habet 
<lb/>rationem defectus et mali in ipso recipiente actionem tantum, quod per iustam 
<lb/>actionem aliquo bono privatur: et ideo poenae Deus est auctor; diversimode 
<lb/>vero diversarum. Quaedam enim est poena damni, ut subtractio gratiae, et 
<lb/>huiusmodi; et harum poenarum Deus causa est, non quidem agendo aliquid, 
<lb/>sed potius non agendo: ex eo enim quod Deus gratiam non influit, consequitur 
<lb/>in isto gratiae privatio. Quaedam vero poena sensus est, quae per aliquam 
<lb/>actionem infligitur; et huius etiam agendo Deus auctor est. 
<lb/>AD OBIECTA 
<lb/>Ad primum ergo dicendum, quod unum bonum particulare contrariatur alii 
<lb/>bono particulari, sicut calidum frigido; et utrumque a Deo est: nec tamen 
<lb/>sequitur quod Deus pacis auctor non sit, quia ipsa etiam contrariorum pugna 
<lb/>ad aliquam unionem ordinatur quia scilicet ad formam mixti conveniunt, et 
<lb/>etiam secundum quod in universo per modum cuiusdam consonantiae ordinantur: 
<lb/>ita etiam non est inconveniens, quamvis bonum naturae a Deo sit, quod 
<lb/>etiam poena, quae sibi contrariatur, inquantum bona est, a Deo sit. 
<pb n="vol. 4, p. 784"/>
<lb/>Ad secundum dicendum, quod nullum malum nec aliquis defectus a Deo vel agente 
<lb/>alio intentum est; sed omne malum et defectus incidunt ex defectu aliquo; vel 
<lb/>ex defectu causae agentis, vel ex defectu materiae recipientis: malum enim culpae 
<lb/>incidit ex defectu causae agentis; et ideo in causam agentem quae deficere non 
<lb/>potest, reduci non potest; malum autem poenae incidit ex defectu materiae: quod 
<lb/>sic patet. Ordinem iustitiae iustus iudex in suis subditis ponere intendit. Ille ordo 
<lb/>non potest in peccante recipi nisi secundum quod per defectum aliquem punitur: 
<lb/>et ideo quamvis defectus ille ratione cuius poena malum dicitur, a iudice intentus 
<lb/>non sit, sed ordo iustitiae; tamen iustus iudex poenae auctor dicitur, secundum 
<lb/>quod poena ordinatum quid dicit: et ita poenarum Deus auctor est. 
<lb/>Ad tertium dicendum, quod quamvis actionis turpis Deus non sit causa secundum 
<lb/>quod deformitati substat, est tamen causa eius secundum quod actio quaedam 
<lb/>est: et ideo etiam potest dici causa eius quod per illam actionem effectum est. 
<lb/>Ad quartum dicendum, quod poena non inclinat ad malum culpae directe per 
<lb/>modum habitus et dispositionis; sed indirecte, inquantum per poenam privatur 
<lb/>aliquid quo quis a culpa retrahebatur; et hoc non est inconveniens, ut dicatur 
<lb/>Deus subtrahere illud quo quis a culpa conservabatur immunis, scilicet gratiam. 
<lb/>Ad quintum dicendum, quod quamvis corruptio gratiae in se malum sit, tamen 
<lb/>quod iste qui gratia indignus est, gratia privetur, bonum et iustum est; et hoc 
<lb/>modo a Deo est ordinante. 
<lb/>ARTICULUS 2 
<lb/><hi rend="bold">Utrum malum per prius dicatur de poena quam de culpa</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod malum per prius dicatur de poena quam de culpa. Bonum enim, 
<lb/>cum sit in omnibus generibus, per prius est in substantia quam in aliis, ut ex 1 Ethic. 
<lb/>patet. Sed malum poenae privat bonum quod est in substantia; sicut mors, quae 
<lb/>quaedam poena est, perfectionem substantialem privat; sed malum culpae est 
<lb/>malum in actione. Ergo per prius malum dicitur de poena quam de culpa. 
<lb/>2. Praeterea, perfectio secunda quae est operatio, descendit a perfectione 
<lb/>prima quae est forma. Sed supra dictum est, quod poena opponitur perfectioni 
<lb/>primae; culpa autem perfectioni secundae, quae est operatio. Ergo malum per 
<lb/>prius invenitur in poena quam in culpa. 
<lb/>3. Praeterea, sicut se habet praemium ad meritum, ita se habet poena ad culpam. 
<lb/>Sed praemium est magis bonum et per prius quam meritum. Ergo et poena 
<lb/>est magis malum quam culpa. Sed id quod est prius in his quae secundum prius 
<lb/>et posterius dicuntur, etiam maxime dicitur, sicut ignis maxime calidus; unde 
<lb/>quod primum est, est illud quod magis dicitur, ut ex 2 Metaph. patet. 
<lb/>Ergo per prius dicitur malum de poena quam de culpa. 
<pb n="vol. 4, p. 786"/>
<lb/>4. Ad idem: sicut bonum in eo quod bonum, desideratur, ita malum in eo quod 
<lb/>malum, vitatur. Sed illud propter quod desideratur aliquid, est magis bonum. 
<lb/>Ergo illud propter quod vitatur aliquid, est magis malum. Sed culpa vitatur propter 
<lb/>poenam. Ergo poena est magis malum quam culpa; et sic idem quod prius. 
<lb/>5. Praeterea, ut supra dicit Augustinus, malum dicitur aliquid 
<lb/>quia nocet. Ergo cui verius convenit ratio nocumenti, verius convenit ratio 
<lb/>mali. Sed verius convenit poenae quam culpae: quia verius est quod per essentiam 
<lb/>dicitur quam quod per participationem denominatur; sicut albedo verius 
<lb/>dicit naturam albedinis quam album. Poena autem est ipsum nocumentum; sed 
<lb/>culpa nocens denominative dicitur. Ergo et ratio mali per prius invenitur in 
<lb/>poena quam in culpa. 
<lb/>SED CONTRA, causa praecedit causatum. Sed malum culpae est causa mali poenae. 
<lb/>Ergo prius est malum culpae quam poenae. 
<lb/>Praeterea, Dionysius dicit, quod puniri non est malum, sed 
<lb/>fieri poena dignum. Non autem aliquis efficitur poena dignus nisi per culpam. 
<lb/>Ergo magis proprie culpa malum dicitur quam poena. 
<lb/><hi rend="bold">Solutio</hi>
<lb/>Respondeo dicendum, quod malum per prius de culpa dicitur quam de poena, et 
<lb/>magis culpae quam poenae ratio mali convenit: cuius ratio assignatur a quibusdam 
<lb/>ex parte boni, quod per malum privatur; dicunt enim, quod per culpam 
<lb/>separatur aliquis a fine ultimo, quod est summum bonum, in quo primo ratio 
<lb/>boni invenitur; unde et in malo quod ab ipso separat, primo invenitur ratio mali; 
<lb/>in poena autem consequenter, quae bonum naturae creatae privat, quod est a 
<lb/>summo bono deductum. Sed ista ratio videtur insufficiens: quia culpa et poena 
<lb/>non differunt secundum illud bonum quod per utrumque privatur; quia illud 
<lb/>idem bonum quod active culpa privat, est illud cuius passiva privatio poena 
<lb/>quaedam est; unde et subtractio gratiae, per quam anima Deo coniungitur, et 
<lb/>carentia visionis divinae, poenae quaedam sunt. Sed ratio assignata non tangit 
<lb/>nisi poenas corporales; unde non est universalis; et ideo huiusmodi rationem 
<lb/>oportet aliter invenire ex propria ratione culpae et ex propria ratione poenae. 
<lb/>Sciendum est igitur, quod ratio boni a fine sumitur, ut ex 2 Metaph., 
<lb/>patet; finis autem est perfectio agentis inquantum est agens, eo quod finis 
<lb/>movet agentem ad operandum; unde finis, et etiam obliquatio a fine, per prius 
<lb/>comparatur ad agens quam ad patiens; et ideo illud malum quod rationem mali 
<lb/>habet, secundum quod ab operante est, propinquius se habet ad finem quam 
<lb/>illud malum quod per actum operantis in aliquo patiente inducitur; unde prior 
<lb/>est recessus a fine in culpa, quae rationem mali habet secundum quod ab operante 
<lb/>exit, quam in poena, quae rationem mali habet secundum quod in patiente 
<lb/>efficitur defectus quidam per aliquam actionem vel eiusdem vel alterius; 
<pb n="vol. 4, p. 788"/>
<lb/>eiusdem, ut poenae quae consequuntur statim ex actu peccati, sicut per actum 
<lb/>culpae sequitur subtractio gratiae in peccante; et per prius est inordinatio 
<lb/>actus (qui est a peccante, inquantum est agens, rationem mali habens) quam 
<lb/>ipsa subtractio gratiae, quae est malum poenae; per actionem autem alterius, 
<lb/>sicut poena quae infligitur peccatori per actum iudicis. 
<lb/>AD OBIECTA 
<lb/>Ad primum ergo dicendum, quod intensio vel remissio alicuius potest esse 
<lb/>dupliciter: vel per se, vel per accidens. Per se, quando est intensio secundum id 
<lb/>quod ad naturam rei pertinet, per accidens autem, quando dicitur magis et 
<lb/>minus non secundum magnitudinem quae propria est rei quae dicitur maior vel 
<lb/>minor, sed secundum magnitudinem alterius; sicut albedo dicitur maior vel 
<lb/>propter intensionem principiorum albedinis, vel propter magnitudinem superficiei. 
<lb/>Ita etiam magnitudo potest attendi in malo vel secundum rationem propriam 
<lb/>mali, vel secundum rationem boni quod privatur per malum; et illa est 
<lb/>essentialior malo quae per se est, quam quae per accidens. Et secundum hoc 
<lb/>dico, quod, per se loquendo, non dicitur prius vel posterius malum secundum 
<lb/>quod per ipsum prius et posterius bonum privatur; sed secundum quod per 
<lb/>prius rationem mali participat, quae est in recedendo a fine. Unde non oportet 
<lb/>quod malum poenae, per quod bonum substantiale privatur, sit magis malum 
<lb/>simpliciter vel per prius quam malum culpae quod est in actione. 
<lb/>Ad secundum dicendum, quod perfectio prima se habet in duplici ordine ad 
<lb/>operationem: quia operatio terminatur ad perfectionem primam; et ideo operatio 
<lb/>a perfectione prima elicitur: et similiter etiam est de privatione perfectionis 
<lb/>primae. Poena autem nominat privationem perfectionis primae, secundum quod 
<lb/>ad eam operatio terminatur; quia poena dicit effectum culpae; et ideo non 
<lb/>oportet quod culpa per posterius malum dicatur. 
<lb/>Ad tertium dicendum, quod sicut praemium est ordinativum meriti, ita et poena 
<lb/>est ordinativa culpae; unde utrumque, scilicet praemium et poena, quamdam 
<lb/>bonitatem habet ex hoc quod ordinatum est. Unde non oportet quod si praemium 
<lb/>est magis bonum, poena sit magis malum; sed minus, inquantum habet 
<lb/>aliquam perfectionem boni. 
<lb/>Ad quartum dicendum, quod culpa est propter se vitanda, etiamsi nulla poena 
<lb/>sequeretur; unde virtuosus plus culpam quam poenam fugit, ad quem oportet 
<lb/>mensurare actus aliorum hominum, ut Philosophus in 5 Ethic. dicit. 
<lb/>Ad quintum dicendum, quod quidquid invenitur in causa et causato, prius est in 
<lb/>causa quam in causato. Unde cum hoc nocumentum quod est poena, sit per culpam 
<lb/>inductum, ratio nocuitatis prius invenitur in culpa quam in poena, quamvis 
<lb/>poena sit ipsum nocumentum: quia hoc ipsum quod poena nocumentum est, a 
<lb/>nocuitate culpae procedit. 
<pb n="vol. 4, p. 790"/>
<lb/><hi rend="bold">EXPOSITIO TEXTUS</hi>
<lb/>«Non quia non sit actio vel voluntas mala quae aliquid est; sed quia a vero esse 
<lb/>separat homines». Istud inconvenienter dicitur. Constat enim quod actio, 
<lb/>inquantum est actio, non est separata a vero esse, sed inquantum est inordinata. 
<lb/>Unde quod peccatum dicatur nihil, non est ratione actionis, sed ratione 
<lb/>inordinationis. 
<lb/>«Hic de substantiis atque naturis tantum accipienda fore tradunt». Ex hoc non 
<lb/>plus habetur, nisi quod substantia et natura uno modo accepta, differunt ab 
<lb/>actione bona et mala; et hoc verum est. 
<lb/>«Opera diaboli, quae vitia dicuntur, actus sunt, non res». Dicuntur non esse res 
<lb/>ex ea parte qua habent quod vitia sint, scilicet ex parte privationis. 
<lb/>«Sunt ergo aliquae res quibus homines mali sunt» Verum est, sed non eis homines 
<lb/>mali sunt inquantum sunt res, sed inquantum alicui privationi subsistunt. 
<lb/>«Quid ergo mirum, si Deus dicitur non esse auctor eorum?». Ista obiectio nulla 
<lb/>est: quia eius quod nihil est, potest aliquid esse causa, non quidem directe 
<lb/>agendo, sed removendo prohibens; sicut claudens fenestram facit tenebras 
<lb/>(quae nihil sunt) dum removet lucem, quae tenebras prohibebat; ita etiam et 
<lb/>privationem aliquam quae poena est, Deus efficere potest, quamvis illa privatio 
<lb/>nihil sit, non praebendo illud quod privationem prohibeat: sicut non praebendo 
<lb/>gratiam, causat privationem gratiae. Sed illum defectum, prout in eo ratio culpae 
<lb/>consistit, non causare potest Deus, ut dictum est. 
<lb/>«Bonorum, illi subintelligi volunt». Ista responsio nulla est: quia non minus est 
<lb/>verum quod omne ens est a primo ente, quam quod omne bonum est a primo 
<lb/>bono; unde in quocumque invenitur natura entis, invenitur natura boni; et ideo 
<lb/>oportet ens absolute a Deo esse. 
<lb/>«Iniquitas quippe ipsa non est substantia». Hic accipit Augustinus substantiam 
<lb/>non prout significat rem primi praedicamenti, sed prout significat essentiam rei 
<lb/>in quocumque genere existentis. Iniquitas enim ex parte defectus, unde iniquitatis 
<lb/>rationem habet, essentia caret. Si autem acciperet substantiam secundum 
<lb/>quod significat praedicamentum primum, aequaliter verum esset quod iustitia 
<lb/>non est substantia, sicut quod iniquitas non est substantia. 
<pb n="vol. 4, p. 800"/>
<lb/><hi rend="bold">IN SECUNDUM SENTENTIARUM, DISTINCTIO 38</hi>
<lb/><hi rend="bold">DIVISIO TEXTUS</hi>
<lb/>Postquam determinavit de actibus in quibus peccatum consistit in generali, 
<lb/>inquirens, utrum inquantum sunt actus, sint boni, et a Deo, hic determinat de 
<lb/>ipsis actibus in speciali: et quia peccatum consistit in actu interiori et etiam 
<lb/>exteriori; ideo dividitur haec pars in duas: in prima determinat de actu interiori 
<lb/>voluntatis; in secunda de actu exteriori, 40 distinct. «Post haec de actibus 
<lb/>adiiciendum videtur». Prima in duas: in prima determinat de actu voluntatis, 
<lb/>ostendens unde in eo sit rectitudo et peccatum, quia ex fine; in secunda inquirit 
<lb/>quomodo in voluntate possit esse vitium, 39 distinct.: «Hic oritur quaestio satis 
<lb/>necessaria». 
<lb/>Prima in duas: in prima ostendit quod rectitudo voluntatis est ex intentione 
<lb/>finis; in secunda determinat de voluntate per comparationem ad intentionem et 
<lb/>finem, ibi: «Solet quaeri quid distet inter voluntatem, et intentionem ac finem». 
<lb/>Prima in duas: in prima ostendit quod bonarum voluntatum est unus finis, ex 
<lb/>quo rectitudinem habent; in secunda inquirit, utrum ille unus finis sit tantum 
<lb/>rectarum voluntatum finis, an etiam possint esse alii fines, ibi: «Sed quaeritur, 
<lb/>utrum omnes bonae voluntates unum tantum habeant finem». Circa primum 
<lb/>duo facit: primo ponit quod caritas est finis bonarum voluntatum; secundo 
<lb/>ostendit quod cum hoc fine Deus est finis, ibi: «Qui vero caritatem sibi ponit 
<lb/>finem, Deum sibi ponit finem». 
<lb/>«Sed quaeritur, utrum omnes bonae voluntates unum tantum habeant finem». 
<lb/>Hic inquirit, utrum possint esse plures fines rectarum voluntatum; et dividitur 
<lb/>in tres: in prima determinat veritatem; in secunda ponit obiectionem in contrarium, 
<lb/>ibi: «Verumtamen huic sententiae, qua dictum est, fidelium quasdam rectas 
<lb/>voluntates diversos fines sortiri et tamen ad unum referri, videtur obviare 
<lb/>quod alibi Augustinus admonet»; in tertia determinat eam, ibi: «Haec autem 
<lb/>non sibi repugnare animadvertit» etc. 
<lb/>«Solet etiam quaeri, quid distet inter voluntatem et intentionem et finem». Hic 
<lb/>determinat de voluntate per comparationem ad intentionem et finem. Circa hoc 
<lb/>duo facit: primo ponit dictam comparationem; secundo inquirit etiam utrum 
<lb/>intentio possit dici voluntas, et an intentio sit idem actus cum ea voluntate quae 
<lb/>communiter voluntas dicitur, ibi: «Sed quaeritur utrum et intentio talis sit 
<lb/>voluntas». 
<pb n="vol. 4, p. 802"/>
<lb/><hi rend="bold">QUAESTIO 1</hi>
<lb/>Hic quinque quaeruntur: 1. Utrum omnium rectarum voluntatum sit tantum 
<lb/>unus finis; 2. Quis sit ille; 3. Quid est intentio; 4. Si sit eadem voluntas quae est 
<lb/>de fine (quae dicitur intentio) et quae de his quae sunt ad finem, quae communiter 
<lb/>voluntas dicitur; 5. Si ex fine voluntas habet bonitatem. 
<lb/>ARTICULUS 1 
<lb/><hi rend="bold">Utrum sit tantum unus finis rectarum voluntatum</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod rectarum voluntatum non sit tantum unus finis. Caritas enim 
<lb/>qua Deum diligimus, Deus non est, ut in 1 libro, dist. 17, qu. 1, art. 1, ostensum 
<lb/>est. Sed rectarum voluntatum finis est Deus, et etiam caritas, ut in littera ostenditur. 
<lb/>Duae ergo rectae voluntates non in unum finem tendunt. 
<lb/>2. Praeterea, ubi invenitur gradus in referendo res ad finem, ibi non est unus 
<lb/>finis. Sed in tribus personis invenitur gradus dum consideratur relatio rerum ad 
<lb/>finem; unde Hilarius dicit: «Caput omnium Filius est; caput 
<lb/>autem Filii Deus est; et ad unum Deum omnia hoc gradu referuntur». Cum igitur 
<lb/>unaquaeque trium personarum rectarum voluntatum sit finis, ut in littera 
<lb/>dicitur, videtur quod rectae voluntates in plures fines tendant. 
<lb/>3. Praeterea, sicut res naturales habent speciem a forma, ita morales habent 
<lb/>speciem a fine; unde et secundum finem rectae vel pravae sunt, ut in littera 
<lb/>dicitur. Sed rerum naturalium non est una forma. Ergo nec actuum moralium 
<lb/>erit unus finis, ad quem dirigi debeant. 
<lb/>4. Praeterea, illud est finis actionis propter quod actio fit. Sed unusquisque 
<lb/>agens cogitat in agendo de eo propter quod agit. Cum igitur multi rectas actiones 
<lb/>agentes actu de Deo non cogitent, videtur quod non omnium rectarum 
<lb/>actionum finis sit Deus; et ita diversarum erunt diversi fines secundum quod 
<lb/>agentium sunt diversae cogitationes de fine. 
<lb/>5. Praeterea, illud sine quo non fieret aliquid, est propter quod fit illud. Sed 
<lb/>multi sunt qui opera spiritualia non facerent, nisi quaedam temporalia consequerentur. 
<lb/>Ergo illa temporalia quae consequi quaerunt, sunt finis operum 
<lb/>eorum et voluntatum, et tamen non dicuntur in hoc peccare: quia, ut Apostolus 
<lb/>dicit, 1 Corinth. 9, 10, «debet in spe, qui arat, arare», loquens ad litteram in 
<lb/>casu isto. Ergo praeter Deum et caritatem, rectarum voluntatum potest esse 
<lb/>alius finis; et ita non omnes rectae voluntates in unum tendunt. 
<pb n="vol. 4, p. 804"/>
<lb/>SED CONTRA, omnis voluntas quae in diversa tendit, divisa est in plura. Sed rectum 
<lb/>cor divisum non est, sed unitum; unde Oseae 10, 2: «Divisum est cor 
<lb/>eorum: nunc interibunt». Ergo recti cordis est unus finis ultimus. 
<lb/>Praeterea, ratio boni est a fine. Ergo ubi est summum bonum, ibi est finis ultimus. 
<lb/>Sed summum bonum est unum tantum, ut supra, dist. 1, probatum est. 
<lb/>Ergo rectarum voluntatum est unus finis ultimus. 
<lb/><hi rend="bold">Solutio</hi>
<lb/>Respondeo dicendum, quod eodem ordine res referuntur in finem quo procedunt 
<lb/>a principio, eo quod agens unusquisque ordinat effectum suum in finem aliquem; 
<lb/>et ideo secundum ordinem agentium est ordo finium. In progressu autem 
<lb/>rerum a principio invenitur unum rerum principium primum, quod commune est 
<lb/>omnium, sub quo inveniuntur alia principia propria, quae in diversis sunt 
<lb/>diversa: ita etiam in referendo res ad finem invenitur ultimus finis omnibus 
<lb/>communis, qui est ultimus finis; sed inveniuntur diversi fines proprii secundum 
<lb/>diversitatem entium. Bonum enim invenitur in rebus secundum duplicem ordinem, 
<lb/>ut in 12 MetaPhys. dicitur, scilicet secundum ordinem unius 
<lb/>rei ad rem aliam, qui ordo similis est ordini quem partes exercitus ad invicem 
<lb/>habent: et alius est ordo rerum ad finem ultimum, qui scilicet est similis ordini 
<lb/>exercitus ad bonum ducis: et quia res referuntur in finem ultimum communem, 
<lb/>mediante fine proprio; ideo secundum diversitatem finis proprii efficitur diversa 
<lb/>relatio rerum ad finem ultimum. 
<lb/>Sic ergo dicendum est, quod sicut rerum omnium unus est finis ultimus, scilicet 
<lb/>Deus; ita et voluntatum omnium est unus ultimus finis, scilicet Deus; nihilominus 
<lb/>tamen sunt alii fines proximi, et, si secundum illos fines servetur debita relatio 
<lb/>voluntatis in finem ultimum, erit recta voluntas; si autem non, erit perversa. 
<lb/>Debita autem relatio voluntatis ad finem ultimum salvatur secundum illum finem 
<lb/>quo voluntas nata est ultimum finem participare, in quo distinguitur a rebus 
<lb/>aliis, quae alio modo ultimum finem participant; et hic est caritas, vel beatitudo; 
<lb/>et ideo non solum Deus, sed etiam caritas finis est omnium rectarum voluntatum. 
<lb/>AD OBIECTA 
<lb/>Ad primum ergo dicendum, quod caritas non est finis ultimus, cum non sit finis 
<lb/>communis quem omnia desiderant; sed est finis proprius voluntatis per quem 
<lb/>pertingit ad finem ultimum; et ideo non sequitur esse plures fines ultimos. 
<lb/>Ad secundum dicendum, quod Pater et Filius et Spiritus Sanctus sunt unus finis 
<lb/>ultimus, ut in littera dicitur, eo quod unicuique eorum convenit ratio finis, 
<lb/>secundum quod quilibet est summum bonum; et hi tres non tria sed unum summum 
<lb/>bonum sunt. Unde hoc quod Hilarius dicit: «Omnia hoc gradu referuntur 
<lb/>ad unum Deum»; intelligendum est, gradum esse in reductione creaturarum ad 
<pb n="vol. 4, p. 806"/>
<lb/>Filium, non autem inter Filium et Patrem, inter quos, ut Hieronymus dicit, 
<lb/>nullus est gradus. Si tamen nomen gradus, large pro ordine 
<lb/>accipiatur, sic inter Patrem et Filium est gradus, idest ordo principii ad illum 
<lb/>qui est de principio; non autem finis, et eius quod est ad finem. 
<lb/>Ad tertium dicendum, quod actus morales non specificantur a fine ultimo, sed a 
<lb/>finibus proximis: hi autem plures diversorum sunt, sicut et fines naturales sunt 
<lb/>plures. 
<lb/>Ad quartum dicendum, quod ad hoc quod alicuius actionis finis sit Deus vel caritas, 
<lb/>non oportet quod agendo illam actionem aliquis de Deo vel caritate cogitet: 
<lb/>nec iterum sufficit quod aliquis in habitu tantum Deum et caritatem habeat (quia 
<lb/>sic etiam actum venialis peccati aliquis in Deum ordinaret, quod falsum est): sed 
<lb/>oportet quod prius fuerit cogitatio de fine, qui est caritas vel Deus, et quod ratio 
<lb/>actiones sequentes in hunc finem ordinaverit; ita quod rectitudo illius ordinationis 
<lb/>in actionibus sequentibus salvetur: ut patet in exemplo quod Avicenna ponit 
<lb/>de artifice, qui, si dum opus suum exerceret, semper de regula artis cogitaret, 
<lb/>multum in opere impediretur: sed sicut prius excogitavit per regulas artis, ita 
<lb/>postmodum operatur; et sic in opere rectitudo artis salvatur. 
<lb/>Ad quintum dicendum, quod non oportet illud sine quo non fieret aliquid, esse 
<lb/>hoc propter quod fit: omne enim illud quod ad actionem exigitur, est illud sine 
<lb/>quo actio non fieret, sicut instrumenta; nec tamen propter instrumenta fit actio. 
<lb/>Ita etiam et qui in operibus spiritualibus temporalia quaerunt, non quaerunt ea 
<lb/>tamquam finem actionis proximum vel remotum, quia minus bonum non potest 
<lb/>esse finis maioris, sed quaerunt ea ad sustentamentum naturae et conditionis 
<lb/>suae, ut sic debite opera spiritualia exercere possint. 
<lb/>ARTICULUS 2 
<lb/><hi rend="bold">Utrum beatitudo vel caritas sit finis communis et unus rectarum voluntatum</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod finis communis rectarum voluntatum et unus, non possit esse 
<lb/>caritas vel beatitudo. Nihil enim quod est circa finem ultimum est unus finis 
<lb/>communis omnibus. Sed caritas est circa finem ultimum, scilicet Deum; et similiter 
<lb/>etiam beatitudo, et bona delectatio, et huiusmodi. Ergo huiusmodi non 
<lb/>possunt esse finis communis rectarum voluntatum. 
<lb/>2. Praeterea, nihil potest esse finis quod non est desideratum; nec potest aliquid 
<lb/>desideratum esse quod occultum est. Cum igitur beatitudo occulta sit, quia 
<lb/>Isaiae 64, 4, dicitur: «Oculus non vidit, Deus, absque te, quae praeparasti expectantibus 
<lb/>te»; videtur quod beatitudo non possit esse finis rectarum voluntatum. 
<pb n="vol. 4, p. 808"/>
<lb/>3. Praeterea, corporale bonum non est finis spiritualis boni, cum finis semper 
<lb/>sit melior eo quod est ad finem. Sed vita aeterna videtur quoddam corporale 
<lb/>nominare, scilicet aeternam coniunctionem nostrae animae ad corpus. Ergo 
<lb/>vita aeterna non est finis spiritualium operum. 
<lb/>4. Praeterea, nullus finis habetur ante id quod est ad finem, cum per ea quae 
<lb/>sunt ad finem in finem deveniatur. Sed caritas ante actus meritorios habetur. 
<lb/>Ergo caritas non est finis rectorum operum. 
<lb/>5. Praeterea, opus dicitur rectum, secundum quod est aliqua virtute informatum. 
<lb/>Sed sicut actus informatur caritate, ita etiam aliis virtutibus. Ergo sicut 
<lb/>caritas ponitur finis, ita et aliae virtutes fines dici debent. 
<lb/>6. Praeterea, bonum simpliciter non ordinatur ut ad finem ad id quod est 
<lb/>bonum huic: quia quod simpliciter bonum est, melius est. Sed operatio est 
<lb/>bonum per se, delectatio autem est huic bonum, scilicet operanti; et sic recta 
<lb/>operatio est melior delectatione. Ergo recta operatio non ordinatur ad delectationem 
<lb/>sicut ad finem. 
<lb/>SED CONTRA, finem sine quo non potest esse coniunctio ad finem ultimum, oportet 
<lb/>esse intentum sicut finem communem. Sed sine caritate et beatitudine et 
<lb/>huiusmodi non potest esse coniunctio voluntatis hominis ad finem ultimum qui 
<lb/>Deus est. Ergo ista omnia rationem finis communis habent. 
<lb/><hi rend="bold">Solutio</hi>
<lb/>Respondeo dicendum, quod, sicut dictum est, quamvis omnium rerum sit unus 
<lb/>finis ultimus, sicut unum principium primum; tamen unicuique rei debetur finis 
<lb/>proprius, sicut et principium proprium; ita ut sicut ea quae sunt unius generis, 
<lb/>communicant in uno principio proprio illius generis, ita communicent in uno 
<lb/>fine: qui quidem est communis omnibus quae sunt in illo genere, non tamen 
<lb/>omnibus rebus: nec potest esse debita relatio alicuius rei ad finem ultimum, nisi 
<lb/>mediante fine qui suo generi debetur. Finis autem proprius uniuscuiusque rei, 
<lb/>per quem in finem ultimum ordinatur, est sua propria operatio. Unde et finis 
<lb/>rationalis naturae, per quem ordinatur in finem proprium, est perfecta operatio, 
<lb/>quae est propria naturae illi. Sed perfectio operationis in tribus consistit; 
<lb/>scilicet in obiecto, habitu, et delectatione. Quanto enim obiectum est altius, 
<lb/>tanto operatio in illud tendens est pulchrior et perfectior: unde ex obiecto operatio 
<lb/>perfectionem habet, et ex nobilissimo obiecto altissimam perfectionem. 
<lb/>Similiter etiam operatio perfecta non est nisi ex habitu; unde quanto habitus est 
<lb/>perfectior, et operatio perfectior erit; et operatio perfectissima ab habitu nobilissimo 
<lb/>erit. Similiter, ut dicit Philosophus in 10 Ethic., delectatio perficit 
<lb/>operationem, sicut pulchritudo iuventutem; est enim sicut quidam decor operationis 
<lb/>ipsa delectatio; et ideo oportet, quod aliquod istorum sit finis communis 
<lb/>rectarum voluntatum assignatarum. Ipsa autem operatio perfecta, beatitudo 
<pb n="vol. 4, p. 810"/>
<lb/>est; obiectum autem altissimum Deus est; habitus autem perfectissimus caritas 
<lb/>est; delectatio autem purissima est spiritualis delectatio, ut in 10 Ethic. probatur: 
<lb/>et ideo in littera dicitur quod Deus rectarum voluntatum finis est, et caritas 
<lb/>et bona delectatio, et beatitudo; ita tamen quod Deus ultimus finis sit, et 
<lb/>beatitudo caritatem et delectationem complectens, sit sicut finis sub fine, 
<lb/>coniungens ultimo fini; cum operatio in obiectum tendat: nec est recta relatio 
<lb/>voluntatis in Deum nisi mediantibus his tribus. 
<lb/>AD OBIECTA 
<lb/>Ad primum ergo dicendum, quod finis qui est circa finem ultimum, non est finis 
<lb/>communis omnibus rebus; sed potest esse communis in aliquo genere; et ita est 
<lb/>de beatitudine: non enim creaturae irrationales ad beatitudinem pervenire possunt; 
<lb/>unde earum finis beatitudo non est; sed est finis rationalis creaturae quae 
<lb/>ad eam pervenire potest. 
<lb/>Ad secundum dicendum, quod quamvis beatitudo sit occulta quantum ad substantiam, 
<lb/>tamen ratio beatitudinis nota est: omnes enim per beatitudinem intelligunt 
<lb/>quemdam perfectissimum statum: sed in quo consistat ille status perfectus, 
<lb/>utrum in vita, vel post vitam, vel in bonis corporalibus vel spiritualibus, et 
<lb/>in quibus spiritualibus, occultum est. 
<lb/>Ad tertium dicendum, quod vita dicitur dupliciter. Uno enim modo vita idem est 
<lb/>quod esse viventis; ut in 2 De anima dicitur, quod vivere viventibus est 
<lb/>esse; et hoc modo vita hominis relinquitur ex coniunctione animae ad corpus, 
<lb/>et vita aeterna ex aeterna coniunctione utriusque: et hoc modo vita aeterna non 
<lb/>est finis rectarum voluntatum. Alio modo dicitur vita operatio rei viventis: et 
<lb/>hoc modo vita aeterna dicitur operatio perfecta, qua homines beati in aeternum 
<lb/>Deum videbunt, secundum quod dicitur ioan. 17, 9: «Haec est vita aeterna ut 
<lb/>cognoscant te solum Deum verum, et quem misisti Iesum Christum». Et hoc 
<lb/>modo vita aeterna est finis rectarum voluntatum, et est idem quod beatitudo. 
<lb/>Ad quartum dicendum, quod caritas dupliciter potest considerari: vel in habitu, 
<lb/>vel secundum quod bonum eius resultat in actu, sicut bonitas cuiuslibet habitus 
<lb/>resultat in actu ex habitu procedente. Si ergo accipiatur primo modo caritas, sic 
<lb/>operationes rectae, ante infusionem caritatis factae, ordinantur ad caritatem ut 
<lb/>ad finem, inquantum disponunt animam caritatis infusae receptivam. Sed sic non 
<lb/>intelligitur hic, sed intelligitur secundum quod bonum caritatis resultat in actu, 
<lb/>sicut etiam Philosophus dicit in 3 Ethic., quod fortis operatur propter bonum 
<lb/>fortitudinis, inquantum opera sua ad finem fortitudinis refert, quod est fortiter 
<lb/>operari. Similiter etiam caritatem habens refert opera sua in bonum caritatis, 
<lb/>quod est ipsa operatio ex caritate procedens, scilicet dilectio Dei et proximi. 
<lb/>Ad quintum dicendum, quod ad bonum alicuius virtutis non ordinatur nisi vel 
<lb/>actus propriae virtutis, vel actus alterius virtutis, qui est imperatus ab illa virtute: 
<lb/>sicut actus proprius fortitudinis ordinatur in bonum fortitudinis, vel etiam 
<lb/>actus magnanimitatis, qui est tendere in magna facienda, et ardua, secundum 
<lb/>quod est a fortitudine imperatus. Nulla autem virtus imperat universaliter 
<pb n="vol. 4, p. 812"/>
<lb/>omnibus virtutibus, nisi caritas, quae est mater omnium virtutum; et habet hoc 
<lb/>tum ex obiecto proprio, quod est summum bonum, in quod immediate fertur, 
<lb/>tum etiam ex subiecto, scilicet ex voluntate, quae aliis viribus imperat; et ideo 
<lb/>inter virtutes sola caritas dicitur communis finis omnium rectarum voluntatum. 
<lb/>Ad sextum dicendum, quod operatio simpliciter est melior quam delectatio; et 
<lb/>ideo, ut medici dicunt, natura in opere generationis delectationem posuit, ne 
<lb/>animalia sua salute contenta, salutem speciei negligerent, quae per actum 
<lb/>generationis fit; unde delectatio propter operationem est. Non autem delectatio 
<lb/>quamlibet operationem sequitur, sed operationem perfectam; et ideo, sicut operationes 
<lb/>imperfectae ordinantur ad operationem perfectam, ita etiam ordinantur 
<lb/>ad delectationem, quae perfectam operationem exornat. Vel dicendum, quod 
<lb/>finis potest alicui rei attribui dupliciter: vel secundum quod in se consideratur; 
<lb/>et sic operatio non est ad delectationem, sed e converso: vel ex parte eius quod 
<lb/>in finem tendit; et sic operatio delectatione perficitur, et propter eam est sicut 
<lb/>propter suam perfectionem: delectationes enim propriae, sicut in 10 Ethic. dicitur, 
<lb/>augmentant proprias operationes: quia secundum quod operans talibus 
<lb/>operationibus reficitur per delectationem earum, diligentius eas exercet. 
<lb/>ARTICULUS 3 
<lb/><hi rend="bold">Utrum intentio sit actus voluntatis</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod intentio non sit aliquid voluntatis. Quia, ut in 2 Ethic. dicitur, 
<lb/>omne quod est in anima, vel est passio, vel habitus, vel potentia. Sed intentio 
<lb/>non nominat ipsam potentiam voluntatis, quia sic omnis actus voluntatis 
<lb/>intentio dici deberet: similiter etiam non est habitus animae, quia habitus animae 
<lb/>sunt virtutes vel scientiae; nec iterum est passio in voluntate existens, quia 
<lb/>passiones sunt in sensitiva parte, et non in intellectiva, ut in 7 Physic. 
<lb/>probatur. Ergo intentio non videtur aliquid ad voluntatem pertinens. 
<lb/>2. Praeterea, ut in 2 Physic. probatur, natura in sua operatione intendit 
<lb/>finem. Sed agens per naturam, non agit per voluntatem: quia in eodem libro 
<lb/>distinguitur agens a proposito contra agens a natura. Ergo intentio non pertinet 
<lb/>ad voluntatem. 
<lb/>3. Praeterea, Luc. 11, 34: «Si oculus tuus nequam fuerit, etiam corpus tuum 
<lb/>tenebrosum erit»; Glossa: «Oculus, idest intentio». Sed ratio oculi non competit 
<lb/>voluntati, sed magis rationi: similiter etiam dirigere, quod intentioni attribuitur, 
<lb/>rationis est, et non voluntatis. Ergo intentio non pertinet ad voluntatem, 
<lb/>sed ad rationem. 
<pb n="vol. 4, p. 814"/>
<lb/>4. Praeterea, voluntas est principium rerum operabilium, quae ad practicum 
<lb/>intellectum pertinent. Sed intentio non tantum est in practicis, sed etiam in 
<lb/>speculativis, in quibus etiam finis invenitur. Ergo intentio non pertinet ad 
<lb/>voluntatem. 
<lb/>5. Praeterea, potentiae non potest attribui nisi duplex actus: vel qui convenit 
<lb/>sibi per se, vel qui convenit sibi in ordine ad aliam potentiam. Sed intentio non 
<lb/>potest esse actus voluntatis per se consideratae, quia non denominatur a voluntate; 
<lb/>actus autem qui est alicuius potentiae per se, denominatur ab ipsa, sicut 
<lb/>intelligere ab intellectu: similiter etiam non est actus eius secundum ordinem 
<lb/>ad rationem, quia sic actus eius est eligere, ut supra dictum est. Ergo intentio 
<lb/>nullo modo est actus voluntatis. 
<lb/>SED CONTRA, meritum et demeritum in sola voluntate constitutum est. Sed secundum 
<lb/>intentionem praecipue attenditur meritum et demeritum. Ergo intentio ad 
<lb/>voluntatem pertinet. 
<lb/>Praeterea, ut in littera dicitur, intentio est de fine. Finis autem habet rationem 
<lb/>boni. Cum igitur bonum ad voluntatem pertineat, quia est obiectum eius, videtur 
<lb/>quod intentio voluntatis sit. 
<lb/><hi rend="bold">Solutio</hi>
<lb/>Respondeo dicendum, quod ex ipso nomine intentionis potest accipi ad quam 
<lb/>potentiam pertineat. Intendere enim dicitur, quasi in aliud tendere. Intendere 
<lb/>autem in aliquid, est illius potentiae ad quam pertinet prosequi et fugere aliquid. 
<lb/>Haec autem est appetitus vel voluntas; non autem intellectus. Sed verum 
<lb/>est quod intellectus practicus dicit aliquid de fugiendo vel prosequendo, ut in 
<lb/>3 De anima dicitur; unde iudicium fugae et prosecutionis ad intellectum 
<lb/>practicum pertinet; non autem ipsa prosecutio et fuga. Intellectus autem 
<lb/>speculativus neque fugit aut prosequitur, neque etiam aliquid de fugiendo et 
<lb/>prosequendo dicit; et ideo intentio non est actus cognoscitivae, sed appetitivae. 
<lb/>Per hoc autem quod dicitur in aliquid tendere, importatur quaedam distantia 
<lb/>illius in quod aliquid tendit; et ideo quando appetitus fertur immediate in aliquid, 
<lb/>non dicitur esse intentio illius, sive hoc sit finis ultimus, sive sit aliquid ad 
<lb/>finem ultimum: sed quando per unum quod vult, in aliud pervenire nititur, illius 
<lb/>in quod pervenire nititur, dicitur esse intentio. Hoc autem est finis: propter 
<lb/>quod intentio dicitur esse de fine, non secundum quod voluntas in finem absolute 
<lb/>fertur, sed secundum quod ex eo quod est ad finem, in finem tendit. Unde 
<lb/>intentio in ratione sua ordinem quemdam unius ad alterum importat. Ordo 
<lb/>autem unius ad alterum, non est nisi per intellectum, cuius est ordinare. Sed in 
<lb/>quibusdam intellectus ordinans appetitum in finem est coniunctus ipsi appetitui, 
<lb/>sicut in habentibus intellectum, ut in homine et in Angelo; in quibusdam autem 
<pb n="vol. 4, p. 816"/>
<lb/>intellectus ordinans est separatus, sicut in naturalibus, quae diriguntur in finem 
<lb/>ab intellectu naturam instituente, et finem sibi praesignante. Appetitus autem 
<lb/>intellectui coniunctus, voluntas dicitur: sed appetitus ab intellectu separatus, 
<lb/>est appetitus sensibilis et naturalis. Quamvis autem cuiuslibet horum appetituum 
<lb/>intentio communis sit, per prius tamen in voluntate invenitur, quae ab 
<lb/>intellectu coniuncto in finem dirigitur; et ideo intentio primo et per se actum 
<lb/>voluntatis nominat secundum quod in ea est vis intellectus ordinantis. 
<lb/>AD OBIECTA 
<lb/>Ad primum ergo dicendum, quod in passione intelligitur etiam operatio: quia 
<lb/>operationes animae passiones etiam quaedam sunt, quia intelligere est quoddam 
<lb/>pati, et sentire. Vel etiam intelligitur in habitu operatio, qui principium 
<lb/>operationis est: vel quia operatio non significatur ut in anima existens, sed ut 
<lb/>ab anima egrediens. 
<lb/>Ad secundum dicendum, quod naturalia quamvis non habeant voluntatem, 
<lb/>tamen intendunt aliquid per appetitum naturalem, secundum quod diriguntur in 
<lb/>finem suum ab intellectu divino naturae attribuente inclinationem in finem, 
<lb/>quae inclinatio appetitus naturalis dicitur; et ideo non est ita proprie intentio in 
<lb/>eis sicut in agentibus a proposito. 
<lb/>Ad tertium dicendum, quod dirigere vel esse oculum, attribuitur intentioni, non 
<lb/>secundum quod est actus voluntatis simpliciter, sed secundum quod vis rationis 
<lb/>ordinantis in voluntate manet. 
<lb/>Ad quartum dicendum, quod cum voluntas moveat omnes potentias in actus 
<lb/>suos, non solum est respectu eorum quae ad practicum intellectum pertinent, 
<lb/>sed etiam eorum quae ad speculativum: sicut enim homo vult ambulare, vel aliquid 
<lb/>huiusmodi facere; ita etiam vult considerare, et veritatem quaestionis alicuius 
<lb/>invenire. 
<lb/>Ad quintum dicendum, quod intentio non est actus voluntatis absolute, sed in 
<lb/>ordine ad rationem actum voluntatis ordinantem. Sed ratio potest ordinare 
<lb/>actum voluntatis dupliciter: vel secundum quod voluntas est de fine, et sic actus 
<lb/>voluntatis in ordine ad rationem est intentio: vel secundum quod est de his quae 
<lb/>sunt ad finem; et sic actus voluntatis in ordine ad rationem est electio. 
<pb n="vol. 4, p. 818"/>
<lb/>ARTICULUS 4 
<lb/><hi rend="bold">Utrum voluntas uno et eodem actu</hi>
<lb/><hi rend="bold">velit finem et ea quae sunt ad finem</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod non sit unus actus voluntatis qui est de fine et de eo quod est 
<lb/>ad finem. Actus enim omnes distinguuntur secundum obiecta, ut 2 De anima 
<lb/>dicitur. Finis vero et quod est ad finem, sunt diversa obiecta. Ergo et 
<lb/>motus voluntatis sunt diversi qui in ea feruntur. 
<lb/>2. Praeterea, non est idem in specie motus qui est ad ultimum terminum et qui 
<lb/>est ad medium, ut in 10 Ethic. dicitur: sicut qui est ad nigredinem et 
<lb/>qui est ad pallorem ab albedine. Sed illud quod est ad finem, est sicut medium 
<lb/>per quod itur in finem quasi in ultimum terminum. Ergo non est idem motus 
<lb/>voluntatis qui est finis, et eius quod est ad finem. 
<lb/>3. Praeterea, actus voluntatis sequitur actum intellectus. Sed non eadem est 
<lb/>cogitatio de fine et de eo quod est ad finem. Ergo nec idem voluntatis motus. 
<lb/>4. Praeterea, contraria non possunt eidem simul inesse. Sed in eo qui vult dare 
<lb/>eleemosynam propter vanam gloriam, voluntas quae est finis, est mala; et quae 
<lb/>est eius quod est ad finem, est bona. Ergo non est idem actus voluntatis utrobique. 
<lb/>SED CONTRA, Philosophus dicit: «Ubi unum propter alterum, ibi unum tantum». 
<lb/>Sed illud quod est ad finem, desideratur propter finem. Ergo unum desiderium 
<lb/>est finis et eius quod est ad finem. 
<lb/>Praeterea, non contingit potentiam esse in duobus actibus simul. Sed simul aliquis 
<lb/>vult finem et illud quod est ad finem. Ergo non est alius motus voluntatis 
<lb/>qui est in utrumque. 
<lb/><hi rend="bold">Solutio</hi>
<lb/>Respondeo dicendum, quod quando aliquid dicitur secundum relationem ad 
<lb/>alterum, potest dupliciter considerari: vel secundum quod est res quaedam in 
<lb/>se absolute; et sic non est eadem consideratio eius et illius ad quod dicitur, sed 
<lb/>divisim utrumque consideratur: vel secundum quod ad alterum dicitur; et hoc 
<lb/>modo eadem est consideratio utriusque; quia qui novit unum relativorum, novit 
<lb/>et reliquum, sicut in praedicamentis dicitur; sicut si aliquis 
<lb/>considerat imaginem prout imago est alicuius rei, eadem consideratio erit imaginis 
<lb/>et eius cuius est imago. Si autem consideretur imago inquantum est res 
<lb/>quaedam, ut figura depicta in lapide; alia consideratio erit imaginis et eius 
<lb/>cuius est imago. 
<pb n="vol. 4, p. 820"/>
<lb/>Ita etiam dico de eo quod est ad finem: quia quaedam sunt quae quaeruntur 
<lb/>propter finem, quae nihilominus habent in se unde desiderentur: et in talia 
<lb/>potest voluntas ferri dupliciter: vel secundum quod ea propter finem quaerit; et 
<lb/>sic idem est actus voluntatis qui est in finem et in illud quod est ad finem: vel 
<lb/>secundum quod ipsa sunt quaedam res per se desiderabiles; et sic est alia 
<lb/>voluntas de utroque. Sed quaedam sunt quae non desiderantur nisi in relatione 
<lb/>ad finem, ut sectio et ustio quae in se mala sunt: et in talibus nunquam differt 
<lb/>motus voluntatis, secundum quod voluntas fertur in ista et in finem eorum: quia 
<lb/>in ea voluntas non fertur, nisi prout considerantur sub relatione ad finem. 
<lb/>AD OBIECTA 
<lb/>Ad primum ergo dicendum, quod finis et id quod est ad finem, inquantum huiusmodi 
<lb/>consideratum, non sunt diversa obiecta, sed unum obiectum in quo finis 
<lb/>sicut formale est, quasi ratio quaedam volendi; sed id quod est ad finem, est 
<lb/>sicut materiale, sicut etiam lumen et color sunt unum obiectum. 
<lb/>Ad secundum dicendum, quod quando voluntas fertur in id quod est ad finem, 
<lb/>prout est ad finem, id quod est ad finem non est terminus eius; et ideo non 
<lb/>oportet quod sint ibi duo motus: sicut est etiam unus motus continuus qui de 
<lb/>extremo in extremum per media transit, nisi medio ut termino (in medio quiescendo) 
<lb/>utatur. 
<lb/>Ad tertium dicendum, quod etiam cogitatio de eo quod est ad finem, prout consideratur 
<lb/>in ordine ad finem, est eadem cum cogitatione finis; non autem cogitatio 
<lb/>de eo quod est ad finem ut est res quaedam, et similiter nec voluntas. 
<lb/>Ad quartum dicendum, quod cum aliquis vult dare eleemosynam propter inanem 
<lb/>gloriam, hic est unus actus voluntatis; et hic actus totus malus est, licet 
<lb/>nunquam ad omne id quod in eo est malitiam habeat; unus enim particularis 
<lb/>defectus sufficit ad hoc quod aliquid simpliciter malum dicatur. Sed verum est 
<lb/>quod si vellet hoc quod est dare eleemosynam, ut rem quamdam non in ordine 
<lb/>ad talem finem, actus ille voluntatis esset bonus, et esset alius actus voluntatis 
<lb/>ab eo quo vult vanam gloriam. 
<lb/>ARTICULUS 5 
<lb/><hi rend="bold">Utrum voluntas iudicanda sit recta ex fine</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod voluntas non sit iudicanda recta ex fine. Contingit enim aliquod 
<lb/>malum propter bonum velle; sicut qui vult furari, ut eleemosynas det. Sed 
<lb/>talis voluntas mala est, et tamen finis voluntatis est bonus. Ergo ex fine non 
<lb/>iudicatur rectitudo voluntatis. 
<pb n="vol. 4, p. 822"/>
<lb/>2. Praeterea, contingit quod aliquis faciat aliquid parvum, intendens magnum 
<lb/>facere; sicut aliquis dans obolum, si intendat habere tantam mercedem, sicut si 
<lb/>daret centum marchas. Non autem sequitur quod tantum bonum faciat, quantum 
<lb/>est finis quem intendit. Ergo ex fine non mensuratur rectitudo voluntatis. 
<lb/>3. Praeterea, omnia bonum appetunt, ut dicitur in 1 Ethic.. Si igitur voluntas 
<lb/>dicenda est recta ex voluntate finis, omnis voluntas erit bona. 
<lb/>4. Praeterea, ad hoc quod aliquid bonum dicatur, oportet quod omnia perficientia 
<lb/>rem in bonitate concurrant: quia bonum est ex una et tota causa, ut 
<lb/>Dionysius dicit. Sed bonitas actus causatur ex habitu, ex circumstantiis, 
<lb/>et ex fine. Ergo non potest sufficienter ex fine iudicari voluntatis 
<lb/>rectitudo. 
<lb/>5. Praeterea, ex eodem iudicatur rectitudo alicuius actus ex quo mensuratur 
<lb/>bonitas eius. Sed bonitas actus, praecipue quae est in virtute merendi, mensuratur 
<lb/>ex radice, quae est habitus actum eliciens. Ergo rectitudo voluntatis potius 
<lb/>iudicatur ex habitu, qui est principium actus, quam ex fine. 
<lb/>SED CONTRA, omnis motus recipit speciem ex termino. Sed terminus actus voluntatis 
<lb/>est finis. Ergo ex bonitate finis iudicandus est bonus actus voluntatis. 
<lb/>Praeterea, actus recipit speciem a forma agentis; unde secundum diversas formas 
<lb/>diversificantur actiones in specie, sicut calefacere et infrigidare. Sed forma 
<lb/>voluntatis est finis, quod est appetibile, sicut intelligibile est forma intellectus. 
<lb/>Ergo secundum bonitatem et malitiam finis, dicitur actus voluntatis bonus et 
<lb/>malus. 
<lb/><hi rend="bold">Solutio</hi>
<lb/>Respondeo dicendum, quod actus voluntatis potest ferri in finem dupliciter. Vel 
<lb/>immediate in ipsum finem; et sic actus voluntatis manifeste bonitatem et malitiam 
<lb/>ex fine habet; quia velle bonum finem, est bonum; et velle malum finem, 
<lb/>est malum; bonitas enim finis non dependet ulterius ex aliquo alio, sicut bonitas 
<lb/>eius quod est ad finem, dependet ex fine: et talis actus proprie dicitur voluntas 
<lb/>finis, ut velle beatitudinem. 
<lb/>Alio modo fertur actus in finem mediante eo quod est ad finem; et hoc proprie 
<lb/>dicitur intendere finem; et tunc distinguendum est: quia in malis absolute 
<lb/>dicendum est, quod actus habet malitiam ex fine: quia si finis intentus est 
<lb/>malus, voluntas mala est, quantumcumque sit bonum illud quod ad talem finem 
<lb/>ordinatur; eo quod unus particularis defectus sufficit ad malitiam: in bonis 
<lb/>autem distinguendum est; quia aut loquimur de fine volentis, aut de fine actus 
<lb/>voluntatis; et dicitur finis volentis quem volens sibi praestituit: et tunc non 
<pb n="vol. 4, p. 824"/>
<lb/>sequitur, si finis est bonus, quod voluntas sit bona; quia potest esse id quod est 
<lb/>volitum, malum, et unum tantum sufficit ad malitiam voluntatis, sive finis sive 
<lb/>volitum sit malum: et quamvis uno modo sit idem actus voluntatis qui fertur in 
<lb/>finem et in id quod est ad finem, tamen intentio nominat illum actum, secundum 
<lb/>ordinem actus ad finem; sed voluntas nominat actum eumdem, secundum ordinem 
<lb/>ad obiectum proximum, quod in finem ordinatur: et ideo in tali casu voluntas 
<lb/>est mala, sed intentio bona. Finis autem dicitur ad quem actus proportionatus 
<lb/>est; et ita etiam si finis est bonus, et actus bonus; quia actus malus non est 
<lb/>proportionatus ad finem bonum. Unde dicit Philosophus in 6 Ethic., de his 
<lb/>qui per malos actus bonos fines consequi intendunt, quod quaerunt sortiri 
<lb/>finem inconvenienti medio; sicut enim non quaelibet materia est disposita ad 
<lb/>quamlibet formam, nec quodlibet instrumentum ad quemlibet effectum, nec 
<lb/>quodlibet medium ad quamlibet conclusionem; ita nec quilibet actus ad quemlibet 
<lb/>finem. 
<lb/>AD OBIECTA 
<lb/>Ad primum ergo dicendum, quod quando aliquis vult malum propter bonum, 
<lb/>illud bonum non est finis actus voluntatis, secundum se considerati, sed est finis 
<lb/>a volente inordinate praestitutus. 
<lb/>Et hoc etiam modo dicendum est ad secundum; quia in malis simpliciter tenet, 
<lb/>quod quantum malum quis intendit, tantum peccat; in bonis autem non tenet si 
<lb/>intelligatur de fine volentis, sed solum si intelligatur de fine actus. 
<lb/>Ad tertium ergo dicendum, quod quamvis omnis voluntas bonum appetat, non 
<lb/>tamen appetit semper quod est vere sibi bonum, sed id quod est apparens 
<lb/>bonum; et quamvis omnis homo beatitudinem appetat, non tamen quaerit eam 
<lb/>in eo ubi est vera beatitudo, sed ubi non est; et ideo nititur ad eam pervenire 
<lb/>non per rectam viam: et propter hoc non oportet quod omnis voluntas sit bona. 
<lb/>Ad quartum dicendum, quod ex circumstantiis dicitur actus bonus, secundum 
<lb/>quod circumstantiae faciunt actum proportionatum ad finem debitum; et ideo 
<lb/>principaliter bonitas actus ex fine pendet. 
<lb/>Ad quintum dicendum, quod in habitu includitur rectitudo finis; quia ad virtutem, 
<lb/>ut Philosophus in 2 Ethic. dicit, exiguntur tria. Primo quidem si sit 
<lb/>sciens; deinde si volens propter bonum, in quo includitur ordo ad finem; tertium, 
<lb/>si firme et immutabiliter operatur. Et ideo si bonitas actus procedat ex 
<lb/>habitu, non removetur quin iudicetur ex fine. 
<pb n="vol. 4, p. 826"/>
<lb/><hi rend="bold">EXPOSITIO TEXTUS</hi>
<lb/>«Item rectae sunt voluntates, et omnes sibimet religatae, si bona est illa ad 
<lb/>quam cunctae referuntur». Hoc intelligendum est, si referantur ad rectam 
<lb/>voluntatem, quasi ex se ordinatae ad illam; ita quod recta voluntas sit finis 
<lb/>actus voluntatis, et non tantum agentis, ut dictum est. 
<lb/>«Non debemus ideo evangelizare, ut manducemus». Istud simpliciter verum est: 
<lb/>quia manducare non potest esse finis evangelizandi nec proximus nec ultimus; 
<lb/>sed est quaesitum ab evangelizante ad facultatem evangelizandi conservandam; 
<lb/>et ideo magister infra in solutione hoc verbum non exponit. 
<lb/>«Finis vero voluntatis est vel illud quod volumus... vel potius illud propter quod 
<lb/>illud volumus». Quia omne bonum rationem finis habet; bonum autem obiectum 
<lb/>est voluntatis; ideo quodlibet volitum quod est obiectum voluntatis, finis potest 
<lb/>dici; sed magis proprie dicitur finis illud in quod ultimo voluntas tendit, quia 
<lb/>hoc est ab ea primo volitum; et ideo in 3 Ethic. dicitur, quod voluntas est 
<lb/>finis, electio vero eorum quae sunt ad finem. 
<lb/>«Intentio vero interdum pro voluntate, interdum pro fine voluntatis accipitur». 
<lb/>Intentio proprie loquendo actum voluntatis significat, ut dictum est, sed finem 
<lb/>non significat, nisi materialiter nomen sumatur, ut scilicet sumatur intentio pro 
<lb/>re intenta, sicut et fides sumitur pro re credita. 
<lb/>«Finis vero voluntatis est delectatio bona vel mala». Delectatio dicitur bona 
<lb/>quae consequitur operationem bonam, et mala quae consequitur malam, ut ex 
<lb/>10 Ethic. patet. 
<lb/>«Intentio ad illud respicit propter quod volumus». Intentio enim includit actum 
<lb/>rationis; et ideo respicit ad id ad quod aliquid ordinatum est; sed voluntas 
<lb/>nominat actum voluntatis absolute, cuius non est ordinare vel conferre; et ideo 
<lb/>voluntas respicit id in quod immediate fertur. 
<lb/>«Et alia quidem videtur voluntas esse qua volo habere vitam, et alia qua pauperi 
<lb/>subvenire volo». Quomodo sit eadem, et quomodo alia, dictum est; unde 
<lb/>utraque opinio secundum aliquid veritatem habet. 
<pb n="vol. 4, p. 834"/>
<lb/><hi rend="bold">IN SECUNDUM SENTENTIARUM, DISTINCTIO 39</hi>
<lb/><hi rend="bold">DIVISIO TEXTUS</hi>
<lb/>Ostenso quod rectitudo voluntatis et perversitas est ex fine; hic inquirit, utrum 
<lb/>in voluntate possit esse perversitas et peccatum; et dividitur in partes duas: in 
<lb/>prima ostendit quomodo in voluntate peccatum esse potest; et quia peccatum 
<lb/>non est nisi secundum deviationem ab eo ad quod aliquid naturaliter ordinatur; 
<lb/>in secunda parte inquirit, quomodo voluntas naturaliter in bonum tendat, ibi: 
<lb/>«Praeterea quaeri solet, quo modo intelligendum sit quod ait Ambrosius». 
<lb/>Prima dividitur in duas: in prima movet quaestionem; in secunda ponit responsionem, 
<lb/>ibi: «Ad hoc autem facile respondent qui dicunt, omnia quae sunt, 
<lb/>inquantum sunt, bona esse»; et dividitur in duas: in prima ponit responsionem 
<lb/>secundum primam opinionem supra memoratam, quae ponit omnia, inquantum 
<lb/>sunt bona, esse a Deo; in secunda respondet secundum aliam opinionem, quae 
<lb/>ponit actus peccatorum nullo modo bonos esse, nec a Deo, ibi: «Qui vero 
<lb/>dicunt voluntates malas peccata esse, et nullo modo bona, brevius respondent». 
<lb/>Circa primum facit tria: primo respondet ad quaestionem; secundo obiicit contra 
<lb/>responsionem, et solvit, ibi: «Ubi potest ab eis rationabiliter quaeri»; 
<lb/>tertio iterum contra obiectionem solutionis, obiectionem movet, et solvit, ibi: 
<lb/>«Sed adhuc quaeritur, quare huius naturalis potentiae actus peccatum sit». 
<pb n="vol. 4, p. 836"/>
<lb/><hi rend="bold">QUAESTIO 1</hi>
<lb/>Hic est triplex quaestio. Prima quaestio, utrum peccatum sit in voluntate. 
<lb/>Secunda, quomodo homo naturaliter bonum velit. Tertia de hoc quod dicit, 
<lb/>quod superior scintilla rationis extingui non potest. 
<lb/>Circa primum quaeruntur duo: 1. Utrum in voluntate possit esse perversitas 
<lb/>peccati; 2. Utrum in actibus aliarum potentiarum possit esse peccatum. 
<lb/>ARTICULUS 1 
<lb/><hi rend="bold">Utrum voluntas possit perverti per peccatum</hi>
<lb/><hi rend="bold">Circa primum sic proceditur.</hi>
<lb/>1. Videtur quod voluntas per peccatum perverti non possit. Voluntas enim ad 
<lb/>imaginem pertinet; nec tantum secundum quod est potentia, sed etiam, ut videtur, 
<lb/>ratione actus; quia respectu quorumdam obiectorum salvatur ratio perfecta imaginis 
<lb/>in tribus potentiis, ut in 1 lib., 3 dist., quaest. 4, art. 2, dictum est. Potentia 
<lb/>autem non habet comparationem ad obiectum nisi mediante actu. Cum igitur 
<lb/>imaginis bonitas per peccatum tollatur, quia «in imagine pertransit homo», ut in 
<lb/>Psal. 38, 7, dicitur, videtur quod in voluntate non possit esse peccatum. 
<lb/>2. Praeterea, illud quod immediate recipit influentiam a primo fonte, immutabiliter 
<lb/>tenet hoc quod influxum est in ipsum; sicut substantiae spirituales, quae 
<lb/>immediate esse a Deo recipiunt, esse incorruptibile habent; reliqua vero propter 
<lb/>longe distare a primo, non possunt semper in esse conservari, ut in 2 De gener. 
<lb/>dicitur. Sed fons bonitatis finis est, a quo ratio boni sumitur. 
<lb/>Cum igitur voluntas immediate feratur in finem sicut in obiectum, sive etiam in 
<lb/>finem ultimum; videtur quod bonitatem inamissibilem habeat; et ita per peccatum 
<lb/>vitiari non possit. 
<lb/>3. Praeterea, Ioan. 8, 34, dicitur: «Qui facit peccatum, servus est peccati». Sed 
<lb/>servitus voluntati non competit, quae liberrima est, et libertatis fons, ut supra, 
<lb/>dist. 24, dictum est. Ergo in ea peccatum esse non potest. 
<lb/>4. Praeterea, defectus peccati non debet illi imputari in quo non potest esse 
<lb/>defectus, nisi defectu prius in alio existente. Sed in voluntate non potest esse 
<lb/>defectus, nisi prius existat defectus in ratione. Ergo peccatum non debet voluntati 
<lb/>imputari. Probatio mediae. Voluntas non est nisi boni, vel apparentis boni. 
<lb/>Sed voluntas non habet defectum, secundum quod in bonum verum tendit. Ergo 
<lb/>non deficit, nisi secundum quod tendit in bonum apparens et non existens. Sed 
<lb/>hoc fit secundum quod iudicium rationis fallitur. Ergo non est defectus in voluntate, 
<lb/>nisi prius sit in ratione. 
<pb n="vol. 4, p. 838"/>
<lb/>5. Praeterea, sicut se habet error ad cognitivam, ita se habet culpa et peccatum 
<lb/>ad appetitivam. Sed, ut in 4 Metaph. dicitur, falsitas est propria 
<lb/>phantasiae, quae est cognitio sensitiva. Ergo et peccatum est proprium appetitui 
<lb/>sensitivo, et non intellectivo, quod est voluntas. 
<lb/>SED CONTRA, Augustinus dicit, quod voluntas est qua peccatur 
<lb/>et recte vivitur. Sed quocumque peccatur, in eo est deformitas peccati. Ergo 
<lb/>in voluntate peccati deformitas potest esse. 
<lb/>Praeterea, omne quod est ex nihilo, ut Damascenus dicit, 
<lb/>vertibile est in nihil, vel quantum ad esse, vel quantum ad electionem. Sed voluntas 
<lb/>creata est ex nihilo. Ergo cum non sit vertibilis in nihil quantum ad esse, 
<lb/>quia est pars imaginis, oportet quod sit vertibilis in nihil quantum ad electionem, 
<lb/>et hoc non fit nisi per peccatum; ergo peccatum in voluntate esse potest. 
<lb/><hi rend="bold">Solutio</hi>
<lb/>Respondeo dicendum, quod nihil imputatur alicui in peccatum et culpam nisi 
<lb/>illud cuius causa ipse est; quia non laudamur neque vituperamur nisi ex actibus 
<lb/>nostris. Ea vero quorum causa non sumus, per actum nostrum non sunt. Unde 
<lb/>cum voluntas dupliciter dicatur, scilicet voluntas potentiae, et voluntas actus; 
<lb/>voluntas potentiae, cum a nobis non sit, sed a Deo, in nobis non potest esse peccatum, 
<lb/>sed actus eius, qui a nobis est. Sed sciendum, quod aliquis actus est ab 
<lb/>aliquo dupliciter. Uno modo tam secundum substantiam actus quam secundum 
<lb/>determinationem agentis ad actum; et hoc proprie in potestate agentis esse dicitur, 
<lb/>ut est in voluntate; ipsa enim potentia voluntatis, quantum in se est, indifferens 
<lb/>est ad plura; sed quod determinate exeat in hunc actum vel in illum, non est 
<lb/>ab alio determinante, sed ab ipsa voluntate. Sed in naturalibus actus progreditur 
<lb/>ab agente, sed tamen determinatio ad hunc actum non est ab agente, sed ab eo 
<lb/>qui agenti talem naturam dedit, per quam ad hunc actum determinatum est. Et 
<lb/>ideo propriissime actus voluntatis a voluntate esse dicitur; unde si aliquis defectus 
<lb/>sit in actu eius, ipsi voluntati in culpam et peccatum imputatur. Omnem 
<lb/>autem voluntatem creatam possibilem est in suo actu deficere, quantum ex natura 
<lb/>sua est, eo quod ex nihilo est, et in defectum pervertibilis: et ita relinquitur 
<lb/>quod in voluntate potest esse peccatum, quantum ad actum eius. 
<lb/>AD OBIECTA 
<lb/>Ad primum ergo dicendum, quod voluntatis actus non est pars imaginis, quae est 
<lb/>imago similitudinis, in distinctione potentiarum considerata: quia nullius voluntatis 
<lb/>actus semper manet, cum tamen imago semper permaneat. Sed quod imago in 
<lb/>potentiis secundum quaedam obiecta praecipue assignatur, non est ex eo quod 
<lb/>actu in illa feratur, nisi forte sub quadam confusione, ut in 1 lib., dist. 3, quaest. 1, 
<pb n="vol. 4, p. 840"/>
<lb/>dictum est, quod anima semper intelligit se, non discernendo vel cogitando aliquid 
<lb/>de se, sed inquantum praesens est sibi; sed ex eo quod in illa obiecta ferri 
<lb/>potest. Sed verum est quod imago recreationis, quae non semper manet, potest 
<lb/>quantum ad actus et habitus considerari. 
<lb/>Ad secundum dicendum, quod influentia primi principii ad substantias, quibus 
<lb/>immediate influit, est per operationem ipsius principii primi: et quia illa operatio 
<lb/>defectum habere non potest, indeficienter esse ab eo recipiunt. Sed ordo voluntatis 
<lb/>ad finem ultimum, non est per operationem finis ultimi in voluntate, sed per operationem 
<lb/>voluntatis in finem tendentis: et quia voluntas defectibilis est, ideo ab isto 
<lb/>ordine deficere potest per defectum suae operationis, et non per defectum finis. 
<lb/>Ad tertium dicendum, quod quia voluntas liberrima est, ideo hoc consequitur eam 
<lb/>ut in servitutem cogi non possit; non tamen ab ea excluditur quin seipsam servituti 
<lb/>subiicere possit: quod fit quando voluntas in actum peccati libere consentit. 
<lb/>Ad quartum dicendum, quod ille error qui est in ratione, secundum quod aestimat 
<lb/>bonum quod non est bonum, est secundum ignorantiam electionis, ut in 
<lb/>3 Ethic. dicitur; et haec ignorantia non causat involuntarium, quia voluntas 
<lb/>huiusmodi ignorantiae quodammodo causa est, dum passiones non cohibet, 
<lb/>quae rationem in aestimando absorbent, quarum cohibitio in potestate voluntatis 
<lb/>est: et ideo peccatum recte voluntati imputatur. 
<lb/>Ad quintum dicendum, quod error vel falsitas dicitur propria phantasiae, non 
<lb/>quia in intellectu esse non possit, sed quia ex errore phantasiae et imaginationis 
<lb/>interdum causatur: similiter etiam inordinatio appetitus sensibilis, peccati, 
<lb/>quod est in voluntate, quodammodo causa est, non quidem cogens, sed inducens; 
<lb/>unde philosophi partem inferiorem, in qua sunt animae passiones, partem 
<lb/>vitiosam nominaverunt, ut dicit Augustinus in lib. De civ. Dei. 
<lb/>ARTICULUS 2 
<lb/><hi rend="bold">Utrum in actu intellectus et aliarum potentiarum a voluntate, </hi>
<lb/><hi rend="bold">possit esse peccatum</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod in actibus aliarum potentiarum possit esse peccatum, et praecipue 
<lb/>in actu intellectus. Cogitatio enim, actus intellectus est. Sed contingit 
<lb/>cogitando peccare. Ergo in actu intellectus peccatum contingit esse. 
<lb/>2. Praeterea, peccatum est operatio quaedam, contraria operationi illi quae 
<lb/>homini, secundum quod homo est, debetur: quia talis operatio est recta operatio, 
<lb/>cui peccatum contrariatur. Sed operatio intellectus est hominis secundum 
<lb/>quod est homo: ex hoc enim homo dicitur homo, quod est intellectum habens et 
<lb/>rationem. Ergo in operatione intellectus contingit esse peccatum. 
<pb n="vol. 4, p. 842"/>
<lb/>3. Praeterea, contraria nata sunt fieri circa idem. Sed peccatum virtuti opponitur. 
<lb/>Cum ergo quaedam virtus sit in intellectu, scilicet intellectualis, ut patet ex 
<lb/>6 Ethic., videtur quod peccatum in intellectu esse possit. 
<lb/>4. Praeterea, infidelitas peccatum quoddam est. Sed infidelitas est in intellectu, 
<lb/>secundum quod doctrinae fidei dissentit. Ergo in intellectu potest esse peccatum. 
<lb/>5. Praeterea, nihil prohibetur nisi peccatum. Sed quaedam scientiae sunt prohibitae, 
<lb/>ut necromantia, et huiusmodi. Cum igitur scientia sit in intellectu, videtur 
<lb/>quod in intellectu possit esse peccatum. 
<lb/>SED CONTRA, illud quod excusat peccatum, non est peccatum. Sed defectus qui 
<lb/>est in intellectu, ut ignorantia, peccatum excusat. Ergo in intellectu non contingit 
<lb/>esse peccatum. 
<lb/>Praeterea, illud quod non est in potestate nostra, non est peccatum. Sed intelligere 
<lb/>quodlibet, non est in potestate nostra. Ergo si intelligendo deficimus, non 
<lb/>peccamus. 
<lb/><hi rend="bold">Solutio</hi>
<lb/>Respondeo dicendum, quod cum in peccato sit ratio mali, et praeter hoc ratio 
<lb/>culpae; utrumque diversimode invenitur in actu intellectus et in actu voluntatis; 
<lb/>quia in actu voluntatis est malum ex obiecto, non autem in actu intellectus: velle 
<lb/>enim mala, malum est; sed intelligere mala, non est malum: cuius ratio sumi 
<lb/>potest ex obiecto utriusque. Obiectum enim voluntatis est bonum; sed obiectum 
<lb/>intellectus est verum: bonum autem et malum, ut in 6 Metaph. dicitur, 
<lb/>sunt in rebus; sed verum et falsum sunt in anima: et ideo voluntas per actum 
<lb/>suum tendit in obiectum suum secundum quod se habet in re, et ideo ex bonitate 
<lb/>et malitia rei volitae actus voluntatis est bonus et malus: sed intellectus per 
<lb/>actum suum tendit in rem secundum quod est in anima; ratio autem et malorum 
<lb/>et bonorum in anima bonum est; et ideo cognoscere malum et bonum, in se 
<lb/>bonum est; unde Boetius dicit, quod notitia mali bono deesse non potest. 
<lb/>Sed malum accidit in actu intellectus ex indebita proportione intellectus ad rem, 
<lb/>ex eo scilicet quod apprehendit rem aliter esse quam sit. Intelligere enim rem 
<lb/>falso, est malum in actu intellectus, sicut verum est bonum eius, ut dicitur in 6 
<lb/>Ethic.. Actus igitur intellectus sic malus non habet etiam eodem modo rationem 
<lb/>culpae sicut actus voluntatis, qui invenitur suo modo malus: quia ratio culpae 
<lb/>primo in actu voluntatis invenitur; in actibus autem intellectus et aliarum 
<lb/>potentiarum non nisi secundum quod sunt imperati a voluntate. Ratio enim culpae 
<lb/>in actu deformi est ex hoc quod procedit ab eo qui habet dominium sui 
<lb/>actus. Hoc autem est in homine secundum illam potentiam quae ad plura se 
<lb/>habet, nec ad aliquod eorum determinatur nisi ex seipsa; quod tantum voluntati 
<pb n="vol. 4, p. 844"/>
<lb/>convenit: potentiae enim organis affixae coguntur ad aliquem actum per immutationem 
<lb/>organorum, sine quibus in actum exire non possunt; intellectus autem 
<lb/>quamvis sit potentia non affixa organo, tamen cogitur ad aliquid ex ratione vel 
<lb/>argumento, sive deficit ab aliquo in quod non potest ex defectu demonstrationis 
<lb/>et intellectualis luminis; voluntas autem potest de se in quodlibet quod 
<lb/>apprehensum fuerit, nec ab eo per aliquam rationem violenter prohiberi potest. 
<lb/>Quia cum intellectus feratur in rem secundum quod res est in anima, prout 
<lb/>habet rationem veri, indiget intellectus ad intelligendum rem aliquo medio 
<lb/>lumine, vel demonstratione, per quod rem deducat in hoc quod ad intelligendum 
<lb/>sibi sit proportionata; unde etiam per rationem potest necessario avelli, ne 
<lb/>alicui rei consentiat: sed voluntas, ut dictum est, fertur in suum obiectum, 
<lb/>secundum quod est in re: et ideo non oportet ut aliquam operationem habeat in 
<lb/>rem ad hoc quod fiat sibi proportionata, vel expoliando eam a materia, vel aliquid 
<lb/>huiusmodi, sicut intellectus facit; sed directe in rem apprehensam, secundum 
<lb/>quod est, fertur; et ideo non potest deficere quin feratur in quodcumque 
<lb/>voluerit, neque aliquo prohibente, neque per aliquem eius defectum. 
<lb/>AD OBIECTA 
<lb/>Ad primum ergo dicendum, quod peccatum in cogitationibus potest esse dupliciter: 
<lb/>vel inquantum cogitationes sunt; et sic non est in eis nisi peccatum vanitatis, 
<lb/>secundum quod intellectus deberet occupari utilioribus cogitationibus, et 
<lb/>occupatur inutilibus; nec hoc in culpam imputatur, nisi secundum quod actus 
<lb/>intellectus natus est a voluntate imperari: vel inquantum cogitationes propter 
<lb/>delectationem rei cogitatae quaeruntur; et sic potius est peccatum in delectatione 
<lb/>rei cogitatae secundum memoriam et speciem, quam in ipsa cogitatione. Illa 
<lb/>autem delectatio non est in intellectu, sed in concupiscibili et irascibili, cuius 
<lb/>est actus cogitatus; unde tale peccatum reducitur ad idem genus (ut fornicationis 
<lb/>et homicidii) in quo est ipse actus peccati exterius perpetratus. 
<lb/>Ad secundum dicendum, quod illa perfecta operatio intellectus quae est hominis 
<lb/>secundum quod est homo, non habet rationem meriti nisi secundum quod est 
<lb/>a voluntate imperata; sicut cum quis in contemplatione divinorum meretur: et 
<lb/>similiter e contrario non est culpa in actu intellectus errantis et varia cogitantis, 
<lb/>nisi secundum quod actus eius est a voluntate imperatus. 
<lb/>Ad tertium dicendum, quod peccatum de quo nunc loquimur, quod rationem 
<lb/>demeriti habet, non opponitur virtuti quolibet modo acceptae, sed virtuti secundum 
<lb/>quod est principium actus meritorii et remunerabilis. Quamvis autem perfectio 
<lb/>intellectus, ut scientia et sapientia, possit habere rationem virtutis ex hoc 
<lb/>solo quod perfectio intellectus est opus eius bonum reddens, secundum quod 
<lb/>facit recte intelligere; non tamen habet quod actus eius sit remunerabilis et 
<lb/>meritorius, nisi secundum quod est imperatus a voluntate. 
<pb n="vol. 4, p. 846"/>
<lb/>Ad quartum dicendum, quod infidelitas non est peccatum in intellectu existens, 
<lb/>nisi secundum quod actus intellectus est imperatus a voluntate: sic enim et fides 
<lb/>in eo est; quia, secundum Augustinum, credere non potest 
<lb/>homo nisi volens. Similiter etiam nisi homo voluntarie omittat quod facere 
<lb/>deberet, in infidelitatem non incideret: quia si quod in se est faceret, Deus revelaret 
<lb/>sibi quod credere deberet. 
<lb/>Ad quintum dicendum, quod artes illae non sunt prohibitae secundum quod tantum 
<lb/>in cogitatione stant, sed per accidens, inquantum sunt occasio peccandi, 
<lb/>secundum quod notitia artis disponit et inclinat ad usum artis, qui sine peccato 
<lb/>esse non potest; et si etiam ipsa speculatio artis peccatum dicatur, hoc non erit 
<lb/>nisi ex parte speculantis, qui aliis intendere tenetur, si tamen per huiusmodi 
<lb/>considerationem ab illis retrahatur. 
<pb n="vol. 4, p. 848"/>
<lb/><hi rend="bold">QUAESTIO 2</hi>
<lb/>Deinde quaeritur, quomodo homo naturaliter bonum velit; et circa hoc quaeruntur 
<lb/>duo: 1. Utrum homo velit bonum naturaliter; 2. Utrum idem motus sit 
<lb/>quo homo vult bonum naturaliter, et quo vult malum. 
<lb/>ARTICULUS 1 
<lb/><hi rend="bold">Utrum homo naturaliter velit bonum</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod homo naturaliter bonum non velit. Illud enim quod naturale 
<lb/>est, idem est apud omnes. Sed non omnes homines bonum volunt. Ergo bonum 
<lb/>velle non est eis naturale. 
<lb/>2. Praeterea, ad illud quod est naturale, non assuescimus, ut in 2 Ethic., 
<lb/>dicitur. Sed homo per assuetudinem efficitur habilior ad bona volendum. Ergo 
<lb/>bonum velle non est homini naturale. 
<lb/>3. Praeterea, illud quod est secundum naturam semper est in suo actu; et si 
<lb/>deficit, non deficit nisi in minori parte, propter aliquod accidentale impedimentum. 
<lb/>Sed homo frequenter deficit a bono volendo. Ergo non est sibi naturale. 
<lb/>4. Praeterea, secundum naturalia neque meremur neque demeremur. Sed ex hoc 
<lb/>quod aliquis bona vult, meretur. Ergo bona velle non est naturale. 
<lb/>5. Praeterea, illud quod est naturale, non tollitur per peccatum; quia data naturalia 
<lb/>etiam in daemonibus integra manent, ut Dionysius dicit. Sed per peccatum 
<lb/>alienatur homo a voluntate bonorum. Ergo velle bonum non est naturale. 
<lb/>SED CONTRA, Matth. 4, dicitur in Glossa, quod virtutes sunt homini naturales; et 
<lb/>hoc etiam dicit Philosophus in 6 Ethic.. Sed secundum virtutes aliquis 
<lb/>inclinatur ad bonum volendum. Ergo bonum velle, est homini naturale. 
<lb/>Praeterea, sicut pars intellectiva perficitur in veri cognitione, ita pars affectiva 
<lb/>perficitur in voluntate boni. Sed cognoscere verum est naturaliter desideratum 
<lb/>ab omnibus: quia omnes homines natura scire desiderant, ut Philosophus dicit. 
<lb/>Ergo velle bonum est homini naturale. 
<lb/><hi rend="bold">Solutio</hi>
<lb/>Respondeo dicendum, quod illud dicitur esse naturale alicui rei quod convenit 
<lb/>sibi secundum conditionem suae formae, per quam in tali natura constituitur, 
<lb/>sicut ignis naturaliter tendit sursum. Forma autem per quam homo est homo, 
<lb/>est ipsa ratio et intellectus. Unde in illud quod est conveniens sibi secundum 
<pb n="vol. 4, p. 850"/>
<lb/>rationem et intellectum, naturaliter tendit. Bonum autem cuiuslibet virtutis est 
<lb/>conveniens homini secundum rationem: quia talis bonitas est ex quadam commensuratione actus ad circumstantias et finem, quam ratio facit. Unde quaedam 
<lb/>inclinationes virtutum sive aptitudines praeexistunt naturaliter in ipsa 
<lb/>natura rationali, quae virtutes naturales dicuntur, et etiam per exercitium et 
<lb/>deliberationem complentur, ut in 6 Ethic. dicitur: ideo homo naturaliter in 
<lb/>bonum tendit. Sed motus naturalis a forma progreditur secundum conditionem 
<lb/>formae. Voluntas autem talis conditionis est, et ratio, ut non sint determinata ad 
<lb/>unum, quin in aliud flecti possint; et ideo quamvis velle bonum homini sit naturale, 
<lb/>nihilominus tamen potest malum velle, non inquantum est malum, sed 
<lb/>inquantum existimatur bonum. 
<lb/>AD OBIECTA 
<lb/>Ad primum ergo dicendum, quod ista naturalis inclinatio in bonum invenitur in 
<lb/>hominibus omnibus; sed quia, ut dictum est, voluntas non est necessario determinata 
<lb/>ad unum, non oportet quod omnes actu bonum velint. 
<lb/>Ad secundum dicendum, quod inclinatio voluntatis ad bonum, quae est in natura 
<lb/>humana, non est per assuetudinem; sed habitus quo perficitur ista habilitas, 
<lb/>est vel per consuetudinem vel per infusionem. 
<lb/>Ad tertium dicendum, quod in illis quae sunt determinata ad unum, semper 
<lb/>sequitur actus naturalis, nisi impediatur: et impedimentum contingit in minori 
<lb/>parte: sed voluntas non est natura quaedam determinata ad unum, et praeterea 
<lb/>habet impedimentum semper sibi coniunctum, scilicet carnem repugnantem; 
<lb/>unde Apostolus Rom. 7, 23: «Invenio aliam legem in membris meis repugnantem 
<lb/>legi mentis meae». Et ideo homo a voluntate boni simpliciter abducitur in 
<lb/>id quod est apparens bonum. 
<lb/>Ad quartum dicendum, quod actus naturalis in his quae sunt determinata ad 
<lb/>unum, non potest esse meritorius: quia tales actus voluntati non subiacent, ut 
<lb/>patet in actibus nutritivae partis; sed actus illi qui imperio voluntatis subiacent, 
<lb/>meritorii sunt, etiamsi homo naturaliter ipsos velit. 
<lb/>Ad quintum dicendum, quod inclinatio illa naturalis nunquam per peccatum 
<lb/>tollitur, quamvis habilitas, ut dictum est, semper per peccatum minuatur. 
<pb n="vol. 4, p. 852"/>
<lb/>ARTICULUS 2 
<lb/><hi rend="bold">Utrum voluntas qua homo naturaliter vult bonum</hi>
<lb/><hi rend="bold">et qua vult malum, sit eadem</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod eadem voluntas sit qua homo naturaliter vult bonum, et qua 
<lb/>vult malum. Potentia enim rationalis se habet ad opposita. Sed voluntas quaedam 
<lb/>est rationalis potentia. Ergo se habet ad opposita: ergo eadem est boni, 
<lb/>et mali. 
<lb/>2. Praeterea, eadem est voluntas ut natura considerata, et voluntas deliberata. 
<lb/>Sed voluntate ut natura considerata homo vult naturaliter bona; voluntate 
<lb/>autem deliberata homo vult malum. Ergo eadem voluntate homo vult naturaliter 
<lb/>bonum et malum. 
<lb/>3. Praeterea, liberum arbitrium est quo eligitur bonum et malum, ut supra dictum 
<lb/>est, dist. 24. Sed liberum arbitrium est voluntas, ut ex prius determinatis 
<lb/>patet. Ergo eadem voluntas est quae in bonum naturaliter tendit et quae malum 
<lb/>vult. 
<lb/>4. Praeterea, sicut se habent verum et falsum ad cognitionem, ita bonum et 
<lb/>malum ad affectionem. Sed eadem potentia, videlicet ratio, quae est veri, est 
<lb/>etiam falsi. Ergo eadem voluntas quae est boni naturaliter, etiam est mali. 
<lb/>5. Praeterea, potentia determinata ad unum non potest esse principium actus 
<lb/>meritorii. Sed si voluntas alia est quae fertur in bonum, et quae in malum; una 
<lb/>earum erit determinata ad bonum et alia ad malum, vel saltem altera determinata 
<lb/>erit. Ergo neutra earum poterit esse principium meriti vel demeriti. 
<lb/>SED CONTRA, idem non pugnat contra seipsum. Sed voluntas qua homo naturaliter 
<lb/>bonum vult, impugnatur per illam qua homo malum vult. Ergo non est una 
<lb/>voluntas utraque. 
<lb/>Praeterea, idem naturaliter non tendit in duo contraria. Sed bonum et malum 
<lb/>sunt contraria. Ergo non est eadem voluntas quae in bonum et malum tendit. 
<lb/><hi rend="bold">Solutio</hi>
<lb/>Respondeo dicendum, quod illud quo aliquis bonum et malum vult, potest tripliciter 
<lb/>dici. Uno modo illud principium quod est inclinans ad bonum vel malum; 
<lb/>et hoc modo non est idem quo aliquis vult bonum et malum; quia ipsa voluntas 
<lb/>sensualitatis inclinat naturaliter in delectabile carnis, quod est sibi conveniens, 
<lb/>et hominis est malum inquantum est homo: voluntas autem rationalis, prout est 
<lb/>natura hominis, sive prout consequitur naturalem apprehensionem universalium 
<pb n="vol. 4, p. 854"/>
<lb/>principiorum iuris, est quae in bonum inclinat. Secundo modo potest dici 
<lb/>principium quo aliquis vult bonum vel malum, illud quo quis eligit bonum vel 
<lb/>malum, sequendo hanc vel illam inclinationem; et sic est eadem voluntas. 
<lb/>Tertio modo potest dici ipse actus voluntatis, quo voluntas vult bonum et quo 
<lb/>vult malum in actu; et sic non est dubium alium esse actum voluntatis quo quis 
<lb/>vult bonum, et quo vult malum. 
<lb/>AD OBIECTA 
<lb/>Ad primum ergo dicendum, quod quamvis potentia rationalis sit ad opposita, 
<lb/>non tamen ad utrumque oppositorum aequaliter ordinatur; sed ad unum naturaliter, 
<lb/>et ad alterum, secundum quod a perfectione propriae naturae deficit; et 
<lb/>ideo alia est voluntas quae naturaliter tendit in bonum, scilicet voluntas rationis, 
<lb/>et alia quae naturaliter tendit in malum hominis secundum quod est homo, 
<lb/>scilicet voluntas sensualitatis; et praecipue secundum quod est per fomitem 
<lb/>corrupta. 
<lb/>Ad secundum dicendum, quod voluntas ut deliberata, et ut natura, non differunt 
<lb/>secundum essentiam potentiae: quia naturale et deliberatorium non sunt differentiae 
<lb/>voluntatis secundum se, sed secundum quod sequitur iudicium rationis: 
<lb/>quia in ratione est aliquid naturaliter cognitum quasi principium indemonstrabile 
<lb/>in operabilibus, quod se habet per modum finis, quia in operabilibus finis 
<lb/>habet locum principii, ut in 6 Ethic. dicitur. Unde illud quod finis est hominis, 
<lb/>est naturaliter in ratione cognitum esse bonum et appetendum, et voluntas 
<lb/>consequens istam cognitionem dicitur voluntas ut natura. Aliquid vero est 
<lb/>cognitum in ratione per inquisitionem ita in operativis sicut in speculativis; et 
<lb/>utrobique, scilicet tam in speculativis quam in operativis, contingit inquirentem 
<lb/>rationem errare; unde voluntas quae talem cognitionem rationis sequitur, deliberata 
<lb/>dicitur, et in bonum et malum tendere potest, sed non ab eodem inclinante, 
<lb/>ut dictum est. 
<lb/>Ad tertium dicendum, quod liberum arbitrium nominat potentiam eligentem 
<lb/>bonum et malum, et non illud quod ad utrumque inclinat. 
<lb/>Ad quartum dicendum, quod quamvis eadem ratio possit esse veri et falsi, non 
<lb/>tamen ex eodem habet quod sit utriusque: sed ex virtute primorum principiorum, 
<lb/>quae sunt naturaliter cognita, habet ut veritatem cognoscat; ex phantasia 
<lb/>vero habet ut falsum iudicet. Similiter in electione voluntatis est rectitudo ex 
<lb/>naturali inclinatione, cum auxilio gratiae; sed est in ea peccatum ex corruptione 
<lb/>inferiorum virium, quae in peccatum inclinant. 
<lb/>Ad quintum dicendum, quod voluntas est secundum hoc determinata et in unum 
<lb/>naturaliter tendens, ita quod in alterum naturaliter non tendit; non tamen in 
<lb/>illud in quod naturaliter tendit, de necessitate, sed voluntarie tendit; unde et 
<lb/>potest illud non eligere. Similiter potest etiam non eligere illud peccatum in 
<lb/>quod sensualitas corrupta inclinat: quia inclinatio naturalis, ut dictum est, est 
<lb/>secundum exigentiam naturae inclinantis. 
<pb n="vol. 4, p. 856"/>
<lb/><hi rend="bold">QUAESTIO 3</hi>
<lb/>Deinde quaeritur de superiori scintilla rationis; et circa hoc quaeruntur tria: 
<lb/>1. Utrum superior scintilla rationis possit extingui; 2. Supposito quod non 
<lb/>extinguatur, utrum conscientia possit errare; 3. Utrum conscientia errans liget. 
<lb/>ARTICULUS 1 
<lb/><hi rend="bold">Utrum superior scintilla rationis possit extingui</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod superior scintilla rationis possit extingui. Error enim rationis 
<lb/>extinctio eius dicitur, quia tenebrae comparatur. Sed hanc scintillam rationis 
<lb/>contingit errare, ut patet in Glossa Hieronymi Ezech. 1, ubi praeter verba quae 
<lb/>in littera inducuntur, paulo post subdit: «Hanc autem conscientiam saepe praecipitari 
<lb/>videmus». Ergo superior scintilla rationis potest extingui. 
<lb/>2. Praeterea, superior scintilla rationis videtur esse superior rationis pars. Sed 
<lb/>ratio superior potest peccare, etiam mortaliter, ut supra dictum est. Ergo scintilla 
<lb/>ista potest extingui. 
<lb/>3. Praeterea, proprietas huiusmodi scintillae est quamdiu manet, ut malo 
<lb/>remurmuret. Sed in haereticis nihil est quod remurmuret in his peccatis quae 
<lb/>secundum sectam suam faciunt: quia etiam in occisione iustorum arbitrantur se 
<lb/>obsequium praestare Deo, ut dicitur Ioan. 16. Ergo scintilla rationis est in eis 
<lb/>extincta. 
<lb/>4. Praeterea, Philosophus dicit in 7 Ethic., quod mali, scilicet qui habitum 
<lb/>vitii iam acquisiverunt, ignorantiam finis habent. Sed non potest fieri murmur 
<lb/>quantum ad actum, nisi secundum quod cognoscitur deviatio a fine. Ergo videtur 
<lb/>quod in illis quorum potentiae per huiusmodi habitus corruptae sunt, huiusmodi 
<lb/>murmur cesset; et ita scintilla rationis in eis extinguatur. 
<lb/>5. Praeterea, idem est quod remurmurat malo, et quod inclinat ad bonum. Sed 
<lb/>in damnatis non est aliquid incitans eos ad bonum. Ergo nec in eis est aliquid 
<lb/>remurmurans malo; et ideo scintilla rationis in eis extinguitur. 
<lb/>SED CONTRA, scintilla rationis extingui non potest, lumine intellectus remanente. 
<lb/>Sed lumen intellectus nunquam per peccatum tollitur, quia lumen illud ad imaginem 
<lb/>pertinet, ut patet ex eo quod dicitur in Psalm. 4, 6: «Signatum est super 
<lb/>nos lumen vultus tui Domine»; ubi Glossa exponit de consignatione imaginis. 
<lb/>Ergo scintilla rationis per peccatum non extinguitur. 
<lb/>Praeterea, illud quod est naturale, per peccatum non tollitur. Sed inclinatio ad 
<lb/>bonum est homini naturalis, ut dictum est, quae est secundum rationis scintillam. 
<lb/>Ergo scintilla rationis per peccatum non extinguitur. 
<pb n="vol. 4, p. 858"/>
<lb/><hi rend="bold">Solutio</hi>
<lb/>Respondeo dicendum, quod, secundum Dionysium, divina 
<lb/>sapientia coniungit prima secundorum ultimis primorum, quia, ut in lib. 
<lb/>De causis ostenditur, in ordine creatorum oportet quod consequens 
<lb/>praecedenti similetur, nec hoc potest esse nisi secundum quod aliquid participat 
<lb/>de perfectione eius; quod quidem inferiori modo est in secundo ordine creaturarum 
<lb/>quam in primo; unde hoc quod inferior creatura de similitudine superioris 
<lb/>participat, est supremum in inferiori et ultimum in superiori, quia est deficientius 
<lb/>receptum quam in superiori sit. 
<lb/>Inter creaturas autem talis est ordo ut primo sit Angelus, et secundo sit rationalis 
<lb/>anima. Et quia rationalis anima corpori coniuncta est; ideo cognitio debita 
<lb/>sibi secundum suum proprium ordinem, est cognitio quae a sensibilibus in 
<lb/>intelligibilia procedit, et non pervenit in cognitionem veritatis nisi inquisitione 
<lb/>praecedente, et ideo cognitio sua rationalis dicitur. Quia vero Angelus simpliciter 
<lb/>incorporeus est, nec corpori unitur; cognitio naturae suae debita est ut simpliciter 
<lb/>sine inquisitione veritatem apprehendat: propter quod intellectualis 
<lb/>natura nominatur. 
<lb/>Oportet ergo quod in anima rationali, quae Angelo in ordine creaturarum configuratur, 
<lb/>sit aliqua participatio intellectualis virtutis, secundum quam aliquam 
<lb/>veritatem sine inquisitione apprehendat, sicut apprehenduntur prima principia 
<lb/>naturaliter cognita tam in speculativis quam etiam in operativis; unde et talis 
<lb/>virtus intellectus vocatur, secundum quod est in speculativis, quae etiam secundum 
<lb/>quod in operativis est, synderesis dicitur: et haec virtus scintilla convenienter 
<lb/>dicitur, quod sicut scintilla est modicum ex igne evolans; ita haec virtus 
<lb/>est quaedam modica participatio intellectualitatis, respectu eius quod de intellectualitate 
<lb/>in Angelo est: et propter hoc etiam superior pars rationis scintilla 
<lb/>dicitur quia in natura rationali supremum est; unde et Hieronymus dicit quod 
<lb/>per aquilam significatur quae cetera animalia in volando transcendit; ita et 
<lb/>haec virtus transcendit rationabilem, quae per hominem significatur, et concupiscibilem 
<lb/>quae per vitulum, et irascibilem quae per leonem. Sicut autem non 
<lb/>contingit in speculativis intellectum errare circa cognitionem primorum principiorum, 
<lb/>quin semper repugnet omni ei quod contra principia dicitur; ita etiam 
<lb/>non contingit errare in practicis in principiis primis; et propter hoc dicitur, 
<lb/>quod haec superior rationis scintilla quae synderesis est, extingui non potest, 
<lb/>sed semper repugnat omni ei quod contra principia naturaliter sibi indita est. 
<lb/>AD OBIECTA 
<lb/>Ad primum ergo dicendum, quod sicut non contingit intellectum errare circa 
<lb/>principia secundum se considerata, contingit tamen errare circa ea, secundum 
<lb/>quod sunt virtute in conclusionibus, per malam ratiocinationem; ita etiam 
<pb n="vol. 4, p. 860"/>
<lb/>lumen synderesis in se nunquam extinguitur: sed secundum quod deliberando 
<lb/>deducitur in conclusionem operabilis, potest esse defectus, secundum quod per 
<lb/>impetum delectationis et passionis cuiuscumque, aut etiam falsae inductionis 
<lb/>errorum, conclusio non recte ex principiis deducitur; et ideo non dicit quod 
<lb/>synderesis praecipitatur, sed quod conscientia praecipitatur, quae est conclusio, 
<lb/>ut supra dictum est; et est in ea virtus synderesis, sicut virtus principiorum in 
<lb/>conclusione. 
<lb/>Ad secundum dicendum, quod synderesis est aliud a superiori parte rationis, 
<lb/>quia est supra totam rationem, ut Hieronymus dicit in Glossa inducta; unde 
<lb/>non sequitur quod, si in ratione sit peccatum, in synderesi sit peccatum. 
<lb/>Ad tertium dicendum, quod sicut lumen intellectus naturale non sufficit in 
<lb/>cognoscendo ea quae fidei sunt; ita etiam non sufficit in remurmurando his 
<lb/>quae contra fidem sunt, nisi lumine fidei adiuncto; et ideo synderesis etiam in 
<lb/>infidelibus manet integra quantum ad lumen naturale; sed quia privato lumine 
<lb/>fidei excaecati sunt, non remurmurat eorum synderesis his quae contra fidem 
<lb/>sunt. Vel dicendum, quod synderesis semper remurmurat malo in universali; sed 
<lb/>quod in haeretico non remurmurat huic malo particulari, hoc contingit propter 
<lb/>errorem rationis in applicatione universalis principii ad particulare opus, ut 
<lb/>patebit in sequenti articulo. 
<lb/>Ad quartum dicendum, quod ignorantia malorum qua finem ignorant, non est 
<lb/>ignorantia opposita scientiae universali: quia si a malo quaereretur, utrum 
<lb/>bonum esset fornicari, diceret quod non: sed habet ignorantiam finis oppositam 
<lb/>scientiae de fine, secundum quod immiscet se ad electionem huius particularis 
<lb/>operis, sicut principium ad conclusionem immiscetur: et ita propter inclinationem 
<lb/>habitus contrarii deficit malus de finis iudicio. Judicat enim hoc esse tamquam 
<lb/>per se bonum, ut cum muliere delectetur; et ideo propter inclinationem 
<lb/>habitus et impetum passionis non percipitur mente synderesis murmur, quia 
<lb/>anima est quasi inebriata passione. Unde etsi exterius contrarium proferat, non 
<lb/>tamen mens sua interius ita tenet; sicut ebrii dicunt verba sapientum exterius, 
<lb/>quae tamen interius non intelligunt: et est exemplum Philosophi in 7 Ethic., 
<lb/>in hac materia loquentis. 
<lb/>Ad quintum dicendum, quod etiam in damnato manet naturalis inclinatio qua 
<lb/>homo naturaliter vult bonum; sed haec inclinatio non dicit actum aliquem, sed 
<lb/>solum ordinem naturae ad actum. Hic autem ordo et habilitas nunquam in actum 
<lb/>exit, ut bonum actualiter velit, propter perpetuum impedimentum obstinationis 
<lb/>voluntatem ligantis; sed tamen naturalis cognitio manet; et ideo semper manet 
<lb/>murmur rationis contra voluntatem; voluntas tamen nunquam rationi obedit. 
<pb n="vol. 4, p. 862"/>
<lb/>ARTICULUS 2 
<lb/><hi rend="bold">Utrum conscientia aliquando erret</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod conscientia nunquam erret. Ad hoc enim quod aliquod iudicium 
<lb/>sit certum, oportet in dictis testium certam veritatem esse. Sed in divino 
<lb/>iudicio, quod certissimum est, nunquam a iustitia declinans, conscientia tenet 
<lb/>locum testis, ut patet Rom. 2, 15: «Testimonium reddente conscientia eorum». 
<lb/>Ergo conscientia infallibilem veritatem habet, et ita non errat. 
<lb/>2. Praeterea, illud quod est naturale, est idem apud omnes et semper. Sed, 
<lb/>secundum Basilium, conscientia est naturale iudicatorium. 
<lb/>Ergo conscientia semper manet in sua rectitudine, et ita non errat. 
<lb/>3. Praeterea, illud quod est primum in aliquo ordine, oportet esse fixum et stans: 
<lb/>omnis enim motus procedit ab immobili, ut dicit Augustinus. 
<lb/>Sed lex est dirigens in omnibus actibus humanis. Ergo lex immobiliter rectitudinem 
<lb/>continet. Sed conscientia est lex intellectus nostri, ut dicit Damascenus. 
<lb/>Ergo conscientia semper recta est, et nunquam errat. 
<lb/>4. Praeterea, conscientia scientia quaedam est. Sed scientia semper verorum 
<lb/>est, ut patet 1 Poster. Ergo nec conscientia errare potest. 
<lb/>5. Praeterea, ut dicitur 7 Ethic., secundum hoc scientia in incontinente obtenebratur 
<lb/>quod a passionibus vincitur. Sed conscientiam passiones non vincunt: 
<lb/>quia quando secundum passiones homo operatur, conscientia remurmurat. 
<lb/>Ergo conscientia a propria rectitudine non obliquatur, et ita non errat. 
<lb/>SED CONTRA, Ezech. 1, in Glossa Hieronymus dicit: «Conscientiam interdum 
<lb/>praecipitari videmus». Sed praecipitium eius est ipsius error. Ergo conscientia 
<lb/>quandoque errat. 
<lb/>Praeterea, ad conscientiam pertinere videtur arbitrium de rebus agendis vel non 
<lb/>agendis. Sed in hoc arbitrio plerumque homines decipiuntur, ut patet Ioan. 16, 2: 
<lb/>«Venit hora ut omnis qui interficit vos, arbitretur se obsequium praestare Deo». 
<lb/>Ergo etc. 
<lb/><hi rend="bold">Solutio</hi>
<lb/>Respondeo dicendum, quod sicut ex praedictis patet, prima principia, quibus 
<lb/>ratio dirigitur in agendis, sunt per se nota; et circa ea non contingit errare, 
<lb/>sicut nec contingit errare ipsum demonstrantem circa principia prima. Haec 
<lb/>autem principia agendorum naturaliter cognita ad synderesim pertinent, sicut 
<lb/>Deo esse obediendum, et similia. Sicut autem in scientiis demonstrativis ex 
<lb/>principis communibus non deducuntur conclusiones nisi mediantibus principiis 
<lb/>propriis et determinatis ad genus illud, virtutem primorum principiorum continentibus; 
<lb/>ita in operabilibus, in quibus ratio deliberans syllogismo quodam utitur 
<pb n="vol. 4, p. 864"/>
<lb/>ad inveniendum quid bonum sit, ut patet ex 3 de Anima, ex principiis 
<lb/>communibus in conclusionem huius operis determinati venit mediantibus 
<lb/>quibusdam principiis propriis et determinatis. Haec autem propria principia 
<lb/>non sunt per se nota naturaliter sicut principia communia: sed innotescunt vel 
<lb/>per inquisitionem rationis, vel per assensum fidei. Et quia non omnium est 
<lb/>fides, ut dicitur 2 Thessal. 3, et iterum quia ratio conferens quandoque decipitur; 
<lb/>ideo circa ista principia contingit errare; sicut haereticus errat in hoc quod 
<lb/>credit omne iuramentum esse illicitum. 
<lb/>Et haec principia determinata pertinent ad rationem superiorem vel inferiorem; 
<lb/>veritas autem conclusionis dependet ex utrisque principiis: et ideo cum conscientia 
<lb/>sit quaedam conclusio sententians quid bonum sit fieri vel dimitti, ut 
<lb/>patet ex his quae dicta sunt supra, dist. 24, quaest. 3, art. 3, contingit in conscientia 
<lb/>errorem esse propter hoc quod ratio decipitur in principiis appropriatis; 
<lb/>sicut conscientia haeretici decipitur dum credit se non debere iurare etiam pro 
<lb/>causa legitima, quando ab eo expetitur: non quia decipiatur in hoc communi 
<lb/>principio, quod est, nullum illicitum esse faciendum; sed quia decipitur in hoc 
<lb/>quod credit omne iuramentum esse illicitum, quod quasi pro principio accipit. 
<lb/>AD OBIECTA 
<lb/>Ad primum ergo dicendum, quod conscientia dicitur esse testis, inquantum id 
<lb/>retinet contra quod voluntas fecit, quasi voluntatem accusans de eo quod sibi 
<lb/>non obedivit: et in hoc non errat, quia facere contra conscientiam, peccatum 
<lb/>est, ut infra dicetur: sed propter hoc non removetur quin errare possit in hoc 
<lb/>quod de faciendo vel non faciendo sententiat. 
<lb/>Ad secundum dicendum, quod conscientia dicitur naturale iudicatorium non 
<lb/>per se, sed inquantum virtus synderesis in ipsa manet; sicut virtus principiorum 
<lb/>salvatur in conclusionibus: et ex parte illa non errat. 
<lb/>Ad tertium dicendum, quod conscientia non est prima lex et primum dirigens in 
<lb/>humanis actibus, sed quasi quaedam applicatio primae legis, scilicet principiorum 
<lb/>communium, ad actus particulares: propter quod a Damasceno lex intellectus 
<lb/>dicitur; unde non oportet quod semper sit recta. 
<lb/>Ad quartum dicendum, quod conscientia non dicitur scientia simpliciter, sed 
<lb/>secundum quid, scilicet secundum aestimationem illius cuius est conscientia: 
<lb/>dicitur enim conscientia, secundum quod aliquis sibi conscius est. Quamvis 
<lb/>autem scientia semper sit verorum, non tamen quidquid aliquis aestimat se 
<lb/>scire, verum est: et ita non oportet quod semper sit conscientia vera. 
<lb/>Ad quintum dicendum, quod in conclusione particularis agendi dupliciter contingit 
<lb/>esse defectum. Uno modo ex falsitate principiorum ex quibus syllogizatur; 
<lb/>et hoc modo in conclusione tenetur id quod veritati contrarium est: et hic 
<lb/>est error conscientiae. Alio modo ex impetu passionum absorbentium et quasi 
<lb/>ligantium rationis iudicium in particulari, ut actu non consideret nec hoc nec 
<lb/>eius oppositum, sed voluntas sequatur delectabile quod sensus proponit; et hic 
<lb/>est error electionis, et non conscientiae. 
<pb n="vol. 4, p. 866"/>
<lb/>ARTICULUS 3 
<lb/><hi rend="bold">Utrum conscientia errans obliget</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod conscientia errans non obliget. Quicumque enim non facit hoc 
<lb/>ad quod obligatur, peccat. Sed peccatum, ut supra dictum est, est dictum vel 
<lb/>factum vel concupitum contra legem Dei. Cum igitur conscientia et ratio errans 
<lb/>non sit secundum legem Dei, videtur quod non obliget. 
<lb/>2. Praeterea, omne peccatum reducitur ad aliquod genus peccati: quia nihil est 
<lb/>in genere quod non sit in specie, ut in 2 Topic. dicitur. Sed si aliquis habeat 
<lb/>conscientiam furandi ut pascat patrem, hoc furari non reducitur ad aliquod 
<lb/>genus peccati, ut patet in discurrendo per singula. Ergo talis non peccat: ergo 
<lb/>talis conscientia erronea eum non obligabat. 
<lb/>3. Praeterea, praeceptum inferioris non potest obligare contra praeceptum superioris, 
<lb/>ut infra, 44 distinct., quaest. 2, art. 2 et 3, dicetur, quod praeceptum proconsulis 
<lb/>non obligat ad faciendum aliquid contra praeceptum imperatoris. Sed 
<lb/>Deus superior est conscientia nostra. Ergo conscientia nostra non potest nos 
<lb/>obligare ad faciendum aliquid contra praeceptum Dei; et sic idem quod prius. 
<lb/>4. Praeterea, Deus est potentioris et maioris auctoritatis quam conscientia 
<lb/>nostra. Sed Deus non potest nos obligare ad peccatum faciendum suo praecepto. 
<lb/>Ergo multo minus conscientia. 
<lb/>5. Praeterea, nullus faciens hoc ad quod obligatur, peccat: alias esset perplexus; 
<lb/>quod est impossibile, quia sic necessario peccaret. Sed si habeat aliquis 
<lb/>erroneam conscientiam quod debeat fornicari, et fornicetur, non excusatur a 
<lb/>peccato: alias tyranni, qui sanctos occiderunt, non peccassent, quia arbitrabantur 
<lb/>se obsequium Deo praestare. Ergo conscientia erronea non obligat. 
<lb/>6. Praeterea, dictamen conscientiae non facit ut id quod est veniale, sit mortale: 
<lb/>quia alicui dictat conscientia quod non est bonum loqui verba otiosa; nec 
<lb/>tamen dicens, mortaliter peccat. Sed plus distat malum a bono quam veniale a 
<lb/>mortali. Ergo conscientia errans non obligat ea quae sunt secundum se mala. 
<lb/>SED CONTRA, super illud Eccle. 7: «Scit enim tua conscientia» etc. dicit Glossa: 
<lb/>«Qua (scilicet conscientia) iudice nocens non absolvitur». Sed 
<lb/>praeceptum iudicis obligat ad aliquid faciendum. Ergo conscientia obligat. 
<lb/>Praeterea, Rom. 14, 23, dicitur: «Omne quod non est ex fide, peccatum est», 
<lb/>idest contra conscientiam; Glossa: «Etiamsi bonum est quod fit». Sed conscientia 
<lb/>prohibens bonum, est errans. Ergo conscientia errans obligat. 
<lb/>Praeterea, iste habet conscientiam, si non fornicetur, quod peccat mortaliter. 
<lb/>Omne autem peccatum mortale est ex contemptu Dei. Sed quicumque facit aliquid 
<lb/>intentione contemnendi Deum, mortaliter peccat. Ergo iste mortaliter peccat; 
<lb/>et ita conscientia errans eum obligabat. 
<pb n="vol. 4, p. 868"/>
<lb/><hi rend="bold">Solutio</hi>
<lb/>Respondeo dicendum, quod circa hoc sunt duae opiniones. Quidam enim distinguunt 
<lb/>tria genera operum. Quaedam enim sunt opera per se bona; et conscientia 
<lb/>quae ea facienda dictat, non est errans, sed recta; unde talis conscientia 
<lb/>simpliciter ligat, nec unquam deponenda est. Quaedam vero sunt de se indifferentia, 
<lb/>ut levare festucam, vel aliquid huiusmodi; et si conscientia talia opera 
<lb/>dictat esse facienda, obligat ad faciendum, non simpliciter, sed manente tali 
<lb/>conscientia; unde tenetur vel conscientiam deponere, quia erronea est, vel facere 
<lb/>quod conscientia dictat: aliter enim peccat. Quaedam vero opera sunt de se 
<lb/>mala, sicut fornicari, mentiri, et huiusmodi: et ad haec nullo modo conscientia 
<lb/>obligare potest. Sed verum est quod si aliquis credat se non fornicando legem 
<lb/>Dei contemnere, non propter hoc quod conscientia eum ad fornicandum ligat, 
<lb/>peccat; sed quia in contemptum Dei, hoc quod dimittendum est, dimittit. 
<lb/>Sed si diligenter videatur quomodo conscientia ligat, invenitur in omnibus ligare, 
<lb/>ut alia opinio dicit. Conscientia enim quoddam dictamen rationis est. 
<lb/>Voluntas autem non movetur in aliquid appetendum, nisi praesupposita aliqua 
<lb/>apprehensione: obiectum enim voluntatis est bonum vel malum, secundum quod 
<lb/>est imaginatum vel intellectum. Intentionem autem boni vel mali ratio ipsa 
<lb/>demonstrat. Unde cum actus voluntatis ex obiecto specificetur, oportet quod 
<lb/>secundum rationis iudicium et conscientiae, voluntatis actus procedat: et per 
<lb/>modum istum conscientia ligare dicitur: quia scilicet si aliquis fugiat per voluntatem 
<lb/>quod ratio bonum dictat, est ibi fuga boni, quae fuga malum est: quia 
<lb/>voluntas fugit illud ac si esset bonum secundum rationem, propter tristitiam aliquam 
<lb/>secundum sensum: et similiter si ratio diceret aliquod bonum esse 
<lb/>malum, voluntas non potest in illud tendere, quin mala sit: tendit enim in illud, 
<lb/>ut ostensum est a ratione, et ita ut in malum simpliciter, propter apparens 
<lb/>bonum secundum sensum: et ideo sive ratio sive conscientia recte iudicet, sive 
<lb/>non, voluntas obligatur hoc modo, quod si iudicium vel dictamen rationis, quod 
<lb/>est conscientia, non sequitur actus voluntatis, inordinatus est; et hoc est obligare, 
<lb/>scilicet astringere voluntatem, ut non possit sine deformitatis nocumento in 
<lb/>aliud tendere, sicut ligatus non potest ire. 
<lb/>Sciendum tamen, quod aliter ligat conscientia errans, aliter conscientia recta. 
<lb/>Conscientia enim recta obligat simpliciter et per se: hoc enim quod est per 
<lb/>ipsam dictatum, est in se bonum, et ex iudicio rationis bonum apparet; unde si 
<lb/>non fiat, malum est; et si fiat, bonum est. Sed conscientia erronea non obligat 
<lb/>nisi per accidens, et secundum quid: si enim dictet aliquid esse faciendum, illud 
<lb/>fieri in se consideratum, non est bonum necessarium ad salutem, sed apprehenditur 
<lb/>ut bonum: et ideo cum non liget nisi secundum quod est bonum, non obligatur 
<lb/>voluntas per se ad hoc, sed per accidens, scilicet ratione apprehensionis, 
<lb/>qua iudicatur bonum: et ideo si fiat aliquid quod est secundum se malum, quod 
<pb n="vol. 4, p. 870"/>
<lb/>errans ratio iudicat bonum, peccatum non evitat; si autem non fiat, peccatum 
<lb/>incurritur: quia unus defectus bonitatis sufficit ad hoc quod aliquid dicatur 
<lb/>malum, sive desit bonitas quae est per accidens, secundum quod res apprehenditur 
<lb/>in ratione boni, sive bonitas quae est rei per se; sed si sit altera tantum, 
<lb/>scilicet quae est per accidens, non propter hoc erit actus bonus. Et ista solutio 
<lb/>accipitur ex verbis Philosophi in 6 Ethic., ubi quaeritur, utrum dicatur aliquis 
<lb/>incontinens ex hoc quod per passionem discedit a qualicumque ratione, 
<lb/>sive recta sive non recta, vel dicatur incontinens propter hoc quod discedat a 
<lb/>ratione recta; et solvit, quod dicitur incontinens per se et simpliciter propter 
<lb/>hoc quod discedit a ratione recta; sed dicitur per accidens incontinens ex hoc 
<lb/>quod discedit etiam a qualicumque ratione, sive recta sive non recta. 
<lb/>AD OBIECTA 
<lb/>Ad primum ergo dicendum, quod quamvis illud quod ratio dictat, per se non sit 
<lb/>secundum legem Dei, sicut nec per se bonum; tamen per accidens est secundum 
<lb/>legem Dei, sicut et bonum, inquantum ratio apprehendit ipsum ut secundum 
<lb/>legem Dei et bonum: et ideo sequitur quod conscientia errans per accidens 
<lb/>obliget, et non per se. 
<lb/>Ad secundum dicendum, quod conscientia errans, quae dictat aliquid esse 
<lb/>faciendum, dictat illud esse faciendum sub aliqua ratione specialis boni, vel 
<lb/>quia pium videtur, vel aliquid huiusmodi; unde qui contra hanc conscientiam 
<lb/>facit, peccat; et peccatum illud opponitur virtuti sub cuius ratione ratio oppositum 
<lb/>dictabat. 
<lb/>Ad tertium dicendum, quod conscientia obligat non virtute propria, sed virtute 
<lb/>praecepti divini: non enim conscientia dictat aliquid esse faciendum hac ratione, 
<lb/>quia sibi videtur; sed hac ratione, quia a Deo praeceptum est; unde per 
<lb/>accidens ex virtute divini praecepti obligat, inquantum dictat hoc ut praeceptum 
<lb/>a Deo: et ideo dictamen conscientiae plus obligat quam praeceptum divinum, 
<lb/>in cuius virtute ligat; sicut patet, si praeceptum regis non perveniret ad 
<lb/>populum nisi mediante aliquo principe; si princeps diceret, hoc est praeceptum 
<lb/>a rege, quamvis non esset verum; dictum suum obligaret ut praeceptum regis; 
<lb/>ita quod contemptores mererentur poenam. 
<lb/>Ad quartum dicendum, quod ideo Deus non potest nos obligare ab peccatum 
<lb/>faciendum, quia non potest errare, ut iudicet hoc esse faciendum quod non est 
<lb/>faciendum; conscientia autem errare potest: et ideo non est simile. 
<lb/>Ad quintum dicendum, quod simpliciter nullus perplexus est, absolute loquendo; 
<lb/>sed quodam posito non est inconveniens, illo stante, aliquem perplexum 
<lb/>fore; sicut intentione mala stante, sive fiat actus debitus, qui est in praecepto, 
<lb/>sive non fiat, peccatum incurritur; similiter etiam stante erronea conscientia, 
<lb/>quidquid fiat, peccatum non vitatur. Sed potest homo conscientiam erroneam, 
<lb/>sicut et intentionem pravam, deponere; et ideo simpliciter non est perplexus. 
<pb n="vol. 4, p. 872"/>
<lb/>Ad sextum dicendum, quod conscientia, ut dictum est, obligat virtute praecepti 
<lb/>divini, sub cuius ratione apprehendit illud quod ratio dictat: et ideo si illud 
<lb/>apprehendatur ut directe cadens sub praecepto, peccat mortaliter, omittendo 
<lb/>quod conscientia dictat, etiamsi sit veniale et indifferens. Si autem apprehendatur 
<lb/>ut non directe cadens sub praecepto vel prohibitione, tunc non fit directe 
<lb/>contra conscientiam, sed praeter eam; et ita non peccatur mortaliter, sed venialiter, 
<lb/>vel etiam nullo modo; sicut quando conscientia dictat alicui, quod bonum 
<lb/>est facere aliquod opus consilii, si non facit, non peccat: quia non apprehendit 
<lb/>illud ut bonum debitum et necessarium ad salutem, et praecepto subiacens. 
<lb/><hi rend="bold">EXPOSITIO TEXTUS</hi>
<lb/>«Etsi vitiis et peccatis obnubilentur et corrumpantur, bona tamen sunt». Haec 
<lb/>obnubilatio et corruptio intellectus non intelligitur quantum ad actum proprium 
<lb/>ipsius intellectus secundum se considerati, cum in multis peccatoribus acutissima 
<lb/>ingenia inveniantur; sed intelligitur secundum habilitatem ad gratiam et 
<lb/>virtutem et ad opus bonum, prout etiam dicitur, quod omnis malus ignorans est. 
<lb/>Sunt tamen quaedam peccata quae etiam intellectus contemplationem obnubilant, 
<lb/>inquantum per ea homo passionibus perturbatur et distrahitur, et a contemplationis 
<lb/>actu impeditur, ut praecipue in peccatis carnalibus patet; unde 
<lb/>etiam Commentator in 7 Phys. dicit, quod virtutes morales 
<lb/>perficiunt ad scientias, et praecipue virtus castitatis. 
<lb/>«Brevius respondent dicentes, actum voluntatis non esse de naturalibus». Haec 
<lb/>responsio utrique opinioni communis esse potest, praecipue quantum ad actum 
<lb/>malum, in quem voluntas naturaliter non ordinatur. 
<lb/>«Sed voluntas haec semper caret effectu». Hoc potest intelligi de effectu ultimo 
<lb/>voluntatis, quo scilicet in ultimum finem ordinatur, scilicet de actu meritorio; et 
<lb/>tunc per gratiam intelligitur gratia gratum faciens, sine qua meritum esse non 
<lb/>potest. Si autem intelligitur universaliter effectus bonae voluntatis quantum ad 
<lb/>quodcumque bonum, sic per gratiam oportet intelligere gratuitum Dei auxilium, 
<lb/>quo omnibus non tantum gratuita, sed etiam naturalia confert, sine quo 
<lb/>nihil boni in nobis esse potest. 
<lb/>«Alii autem dicunt, unam esse voluntatem». Ista opinio videbatur ponere, quod 
<lb/>quia voluntas naturaliter vult bonum, iste motus voluntatis semper maneat, et 
<lb/>secundum additionem actus voluntatis deliberative dicitur bonus vel malus simpliciter. 
<lb/>Sed si per motum intelligebant actum quemdam voluntatis, qui est operatio; 
<lb/>sic falsum dicebant: quia voluntas non est determinata naturaliter ad 
<lb/>unum, ut semper agat. Si autem per motum intelligebant inclinationem voluntatis 
<lb/>in bonum, sic verum dicebant; quia illa inclinatio semper manet eadem, sive 
<lb/>quis ex deliberatione bonum sive malum velit. 
<pb n="vol. 4, p. 882"/>
<lb/><hi rend="bold">IN SECUNDUM SENTENTIARUM, DISTINCTIO 40</hi>
<lb/><hi rend="bold">DIVISIO TEXTUS</hi>
<lb/>In parte praecedenti determinavit de peccato, secundum quod in actu voluntatis 
<lb/>consistit; in parte ista determinat de eo, secundum quod consistit in actu exteriori, 
<lb/>et dividitur in partes duas: in prima parte ostendit, unde actus exteriores 
<lb/>dicantur boni vel mali; in secunda movet quasdam quaestiones circa praedeterminata, 
<lb/>41 dist.: «Cumque intentio, ut supra dictum est, bonum opus faciat, et 
<lb/>fides intentionem dirigat, non immerito quaeritur, utrum omnis intentio, omneque 
<lb/>illorum opus malum sit qui fidem non habent». 
<lb/>Prima dividitur in duas: in prima ostendit actus exteriores ex voluntate bonos 
<lb/>vel malos esse; in secunda inquirit, utrum sit verum universaliter in omnibus: 
<lb/>«Sed quaeritur utrum opera omnia hominis ex affectu et fine sint bona vel 
<lb/>mala». Et dividitur in duas: in prima ad determinationem quaestionis inducit 
<lb/>duas opiniones; in secunda inducit tertiam, quae utrique quantum ad aliquid 
<lb/>contradicit, ibi: «Augustinus evidentissime docet... omnes actus secundum 
<lb/>intentionem et causam iudicandos bonos vel malos praeter quosdam». Et dividitur 
<lb/>in duas; in prima confirmat hanc tertiam opinionem per dicta Augustini; 
<lb/>in secunda ostendit, quomodo illi qui alias opiniones sustinent, auctoritates 
<lb/>inductas solvunt, ibi: «Quae tamen quidam contendunt nunquam habere bonam 
<lb/>causam». 
<pb n="vol. 4, p. 884"/>
<lb/><hi rend="bold">QUAESTIO 1</hi>
<lb/>Hic quinque quaeruntur: 1. Utrum bonum et malum sint differentiae specificae 
<lb/>actionis; 2. Si bonitas et malitia exterioris actus ex voluntate dependent; 
<lb/>3. Si actus exterior addat in bonitate et malitia supra interiorem actum voluntatis; 
<lb/>4. Si eadem actio potest esse bona et mala; 5. Si aliqua actio potest esse 
<lb/>hoc modo indifferens ut neque sit bona neque mala. 
<lb/>ARTICULUS 1 
<lb/><hi rend="bold">Utrum bonum et malum sint differentiae essentiales actionis</hi>
<lb/><hi rend="bold">Circa primum sic proceditur.</hi>
<lb/>1. Videtur quod bonum et malum non sunt essentiales differentiae actionis. 
<lb/>Nulla enim essentialis differentia convenit secundum quid alicui, sed per se. 
<lb/>Bonum autem et malum non conveniunt actioni secundum quod actio, sed 
<lb/>secundum obiectum et finem. Ergo bonum et malum non sunt essentiales differentiae 
<lb/>actionis. 
<lb/>2. Praeterea, omnis differentia, ut in 4 Metaph. dicitur, entis et unius 
<lb/>praedicationem recipit. Sed malum, cum sit privatio, est non ens. Ergo non 
<lb/>potest esse essentialis differentia actionis. 
<lb/>3. Praeterea, essentialis differentia est de essentia eius cuius est differentia constitutiva; 
<lb/>sicut rationale de essentia hominis. Si ergo bonum et malum sunt differentiae 
<lb/>essentiales actionis, aliqua actio erit de cuius essentia est malum. Sed 
<lb/>nullum malum est a Deo. Ergo erit aliqua actio cuius essentia non est a Deo, 
<lb/>quod supra improbatum est. 
<lb/>4. Praeterea, ea quae differunt per differentias essentiales, non conveniunt in 
<lb/>specie. Sed in quibusdam actiones bonae et malae sunt eaedem specie; sicut 
<lb/>concubitus matrimonialis et fornicarius: cum idem effectus in specie per utramque 
<lb/>actionem sequatur, scilicet hominis generatio. Ergo bonum et malum non 
<lb/>sunt differentiae essentiales actionis. 
<lb/>5. Praeterea, sicut bonum et malum invenitur in actionibus hominis et habitibus; 
<lb/>ita etiam invenitur in aliis rebus. Sed in aliis bonum et malum non sunt 
<lb/>essentiales differentiae. Ergo nec in hominum actionibus. 
<pb n="vol. 4, p. 886"/>
<lb/>SED CONTRA, illud quod ponitur in definitione alicuius est essentiale sibi. Sed 
<lb/>bonum ponitur in definitione virtutis ab Augustino dicente, 
<lb/>quod virtus est bona qualitas mentis, ut supra, 27 dist. dictum est. Ergo malum 
<lb/>et bonum sunt differentiae essentiales habituum. Sed secundum differentiam 
<lb/>habituum est differentia actionum ex habitibus procedentium, cum similes habitus 
<lb/>similes actus reddant, ut in 2 Ethic. dicitur. Ergo bonum et malum sunt 
<lb/>essentiales differentiae actionum. 
<lb/>Praeterea, omnis differentia faciens secundum speciem differre, est differentia 
<lb/>essentialis. Sed bonum et malum distinguunt species habitus. Ergo sunt differentiae 
<lb/>essentiales habituum; et sic idem quod prius. 
<lb/><hi rend="bold">Solutio</hi>
<lb/>Respondeo dicendum, quod actiones differunt specie secundum diversitatem 
<lb/>formarum, quae sunt principia actionum, quamvis etiam agentia specie non differant: 
<lb/>sicut calefacere et infrigidare differunt specie, sicut calor et frigus. 
<lb/>Forma autem voluntatis est finis et bonum, quod est eius obiectum et volitum; 
<lb/>et ideo oportet quod in actibus voluntatis inveniatur differentia specifica secundum 
<lb/>rationem finis. Et quia actus sunt in genere moris ex hoc quod sunt voluntarii; 
<lb/>ideo in genere moris est diversitas speciei, secundum diversitatem finis. 
<lb/>Et quia malum et bonum sumuntur secundum ordinem ad finem, ideo oportet 
<lb/>quod sint essentiales differentiae in genere moris. 
<lb/>Sciendum est autem, quod ad aliquod genus contingit aliqua reduci dupliciter: 
<lb/>vel per se, ut ea quae per essentiam suam in illo genere sunt, sicut albedo et 
<lb/>nigredo reducuntur ad genus coloris: vel per accidens ratione alicuius quod in 
<lb/>eis est, sicut res alba et res nigra ad genus coloris. Et ideo quae per se sunt in 
<lb/>genere simpliciter differunt specie per differentias essentiales generis: quae 
<lb/>vero reducuntur ad genus per accidens, non differunt per differentias generis 
<lb/>simpliciter, sed secundum quid tantum, scilicet secundum quod ad genus illud 
<lb/>pertinent, ut patet praecipue in artificialibus: formae enim artificiales accidentales 
<lb/>formae sunt; unde cultellus et clavis etiam differunt specie secundum quod 
<lb/>ad genus artificiale pertinent, sed quantum ad substantiam eadem sunt specie: 
<lb/>quia substantia utriusque est ex materia naturali, et non ex forma artificiali, ut 
<lb/>in 2 de Anima Commentator dicit. Et quia, ut dictum est, hoc modo aliquid ad 
<lb/>genus moris pertinet quo voluntarium est; ideo ipsi actus voluntatis, qui per se 
<lb/>et immediate ad voluntatem pertinent, per se in genere moris sunt; unde simpliciter 
<lb/>specie dividuntur interiores actus voluntatis per bonum et malum, sicut 
<lb/>per differentias essentiales: actus autem imperati a voluntate, eliciti per alias 
<lb/>potentias, pertinent ad genus moris per accidens, secundum scilicet quod sunt a 
<lb/>voluntate imperati; et ideo actus illi secundum substantiam non distinguuntur 
<lb/>secundum speciem per bonum et malum, sed per accidens, secundum quod ad 
<lb/>genus moris pertinent. 
<pb n="vol. 4, p. 888"/>
<lb/>AD OBIECTA 
<lb/>Ad primum ergo dicendum, quod quamvis bonum et malum non sint differentiae 
<lb/>actionis inquantum est actio, sunt tamen differentiae eius secundum quod est 
<lb/>voluntaria: sicut etiam rationale et irrationale non sunt differentiae substantiae ut 
<lb/>substantia est, sed secundum quod consideratur ut animata; et ideo nihil prohibet 
<lb/>in aliquo genere actionum easdem actiones specie per bonum et malum differre. 
<lb/>Ad secundum dicendum, quod sicut supra dictum est, malum prout dicit privationem 
<lb/>tantum, non potest dici essentialis differentia; sed secundum quod fundatur 
<lb/>in aliquo fine indebito, qui tamen finis non omnino bonitate caret; unde 
<lb/>sic malum est contrarium bono, et non privatio. 
<lb/>Et per hoc patet responsio ad tertium: quia malum pertinet ad essentiam actionis 
<lb/>quantum ad hoc quod est ibi aliquid de entitate, et non ratione privationis 
<lb/>adiunctae: quia privatio non est de essentia alicuius entis in genere collocati, 
<lb/>cum nihil entis sit non ens. 
<lb/>Ad quartum dicendum, quod concubitus est quidam actus imperatus a voluntate, 
<lb/>mediante alia potentia; et ideo per accidens convenit sibi esse in genere 
<lb/>moris; unde potest dupliciter considerari: vel secundum genus naturae, et sic 
<lb/>concubitus matrimonialis et fornicarius specie non differunt; unde et effectum 
<lb/>naturalem eumdem specie habent: vel secundum quod pertinent ad genus 
<lb/>moris; et sic effectus specie differentes habent, ut mereri vel demereri vel aliquid 
<lb/>huiusmodi, et sic in specie differunt. 
<lb/>Ad quintum patet responsio per id quod dictum est, quod finis est forma voluntatis 
<lb/>secundum quam operatio humana dicitur; et ideo bonum et malum differentiae 
<lb/>essentiales et specificae in genere humanorum actuum sunt, sicut et 
<lb/>aliae actiones differunt secundum diversas formas agentium; et ideo non est 
<lb/>similis ratio de istis actionibus et de aliis: et propter hoc dicit Philosophus in 
<lb/>5 Metaphysic., quod finis in agentibus ex proposito, est bonum et 
<lb/>malum speciali modo. 
<lb/>ARTICULUS 2 
<lb/><hi rend="bold">Utrum actio sit simpliciter iudicanda bona vel mala ex voluntate</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod simpliciter ex voluntate actio iudicanda sit bona vel mala. 
<lb/>Matth. 7, 18 dicitur: «Non potest arbor mala fructus bonos facere, nec arbor bona 
<lb/>fructus malos facere». Sed voluntas bona bonae arbori comparatur, mala autem 
<lb/>malae. Cum igitur fructus voluntatis sint exteriores actus, videtur quod ex bonitate 
<lb/>et malitia voluntatis simpliciter exteriores actus dicendi sint boni vel mali. 
<pb n="vol. 4, p. 890"/>
<lb/>2. Praeterea, ut dictum est, actus exteriores non reducuntur ad genus moris, 
<lb/>nisi secundum quod sunt imperati a voluntate. Sed non participant bonitatem 
<lb/>vel malitiam moralem nisi secundum quod ad genus moris pertinent. Ergo videtur 
<lb/>quod secundum bonitatem vel malitiam voluntatis sint dicendi boni vel mali. 
<lb/>Quod etiam Ambrosius significare videtur dicens: «Affectus tuus 
<lb/>nomen operi tuo imponit». 
<lb/>3. Praeterea, ut in 3 Metaph. Philosophus dicit, ratio boni a fine sumitur. 
<lb/>Sed actus voluntatis habet ordinem ad finem mediante voluntate, cuius 
<lb/>obiectum est finis. Ergo secundum bonitatem vel malitiam voluntatis, dicendus 
<lb/>est actus exterior malus vel bonus. 
<lb/>4. Praeterea, malum non est potentius quam bonum. Sed si sit mala voluntas, 
<lb/>necessario sequitur quod actus exterior sit malus. Ergo et si sit bona voluntas, 
<lb/>sequitur quod actus exterior sit bonus. 
<lb/>5. Praeterea, Augustinus supra dixit quod voluntas est qua peccatur et recte 
<lb/>vivitur. Sed voluntas, secundum quod ea peccatur, est mala, et secundum quod 
<lb/>ea recte vivitur, est bona. Ergo peccatum, et etiam bona operatio, quae est recte 
<lb/>vivere, iudicari debent secundum bonitatem vel malitiam voluntatis. 
<lb/>SED CONTRA, Philosophus in 2 Ethic. dicit, quod quaedam sunt quae bene 
<lb/>fieri non possunt: quia cum sint extrema, in eis non est medium accipere. 
<lb/>Contingit autem in talia opera ingredi propter voluntatem alicuius finis boni. 
<lb/>Ergo non est iudicandus actus exterior bonus propter voluntatis bonitatem. 
<lb/>Praeterea, supra dictum est, quod si fiat contra conscientiam errantem, quae 
<lb/>iudicat esse faciendum quod malum est, peccatur, et similiter si secundum eam 
<lb/>fiat. Sed ille qui vult aliquid facere propter hoc quod conscientia sua sibi dictat, 
<lb/>bonam voluntatem habere videtur. Ergo bona voluntas non sufficit ad hoc quod 
<lb/>actus exterior bonus dicatur. 
<lb/><hi rend="bold">Solutio</hi>
<lb/>Respondeo dicendum, quod voluntas dupliciter potest considerari: vel secundum 
<lb/>quod est intendens, prout in ultimum finem fertur; vel secundum quod est 
<lb/>eligens, prout fertur in obiectum proximum, quod in finem ultimum ordinatur. Si 
<lb/>consideretur primo modo, sic malitia voluntatis sufficit ad hoc quod actus 
<lb/>malus esse dicatur; quia quod malo fine agitur, malum est. Non autem bonitas 
<lb/>voluntatis intendentis sufficit ad bonitatem actus: quia actus potest esse de se 
<lb/>malus, qui nullo modo bene fieri potest. 
<lb/>Si autem consideretur voluntas secundum quod est eligens, sic universaliter 
<lb/>verum est quod a bonitate voluntatis dicitur actus bonus, et a malitia malus. Ad 
<lb/>bonitatem enim consilii, quod electionem praecedit, ut in 5 Ethic. dicitur, 
<lb/>tria exiguntur. Unum scilicet, quod consilians praestituat sibi debitum finem; 
<pb n="vol. 4, p. 892"/>
<lb/>quia si aliquis ad malum finem consequendum multas efficaces vias inveniat, 
<lb/>non dicetur bonus consiliator. Secundo, quod ad finem bonum consequendum 
<lb/>adinveniat bonum opus, per quod finem consequatur; unde si quis bonum finem 
<lb/>consequi intendat per malam actionem, non est bonus consiliator: quia, ut ipse 
<lb/>dicit, sortitur finem inconvenienti medio, eo quod illud quod ad finem ordinat, 
<lb/>non est proportionatum fini illi; sicut si aliquis veram conclusionem per 
<lb/>medium impertinens concluderet. Tertio requiritur ut adinveniat utrumque in 
<lb/>tempore convenienti, ne sit praeceps in festinando, vel etiam inutilis in tardando. 
<lb/>Sed hoc ultimum pertinet ad bonitatem consilii, secundum quod consilium 
<lb/>in ratione inquirente et inveniente est; alia vero ex parte rei et consiliatoris. 
<lb/>Cum igitur electio sit quasi consilii conclusio, ut in 3 Ethic. dicitur, oportet 
<lb/>quod ad bonitatem voluntatis eligentis concurrat bonitas finis, et bonitas eius 
<lb/>quod ad finem ordinatur; et si hoc sit, proculdubio actus exterior bonus erit; si 
<lb/>autem alterum desit, erit voluntas mala, et actus malus. 
<lb/>AD OBIECTA 
<lb/>Ad primum ergo dicendum, quod arbor est ex qua immediate procedit fructus; 
<lb/>unde arbori comparatur voluntas secundum quod eligens, quia ex electione 
<lb/>immediate sequitur opus. 
<lb/>Ad secundum dicendum, quod secundum voluntatem dicitur actus exterior 
<lb/>bonus vel malus; sed non secundum voluntatem intendentem solum, sed secundum 
<lb/>voluntatem eligentem. 
<lb/>Ad tertium dicendum, quod ad bonitatem rei non solum exigitur bonitas finis 
<lb/>ultimi quem respicit voluntas intendens, sed etiam bonitas finis proximi, quem 
<lb/>respicit voluntas eligens; et ideo non sequitur quod bonitas voluntatis intendentis, 
<lb/>ad bonitatem actus sufficiat. 
<lb/>Ad quartum dicendum, quod quia bonum perfectius et potentius est quam 
<lb/>malum, ideo ad bonum plura exiguntur quam ad malum; quia bonum consistit 
<lb/>ex una tota et perfecta causa; sed malum ex particularibus defectibus; ut 
<lb/>Dionysius dicit: et ideo defectus voluntatis circa ultimum finem 
<lb/>sufficit ad malitiam actionis; non autem bonitas finis ultimi sufficit ad bonitatem. 
<pb n="vol. 4, p. 894"/>
<lb/>ARTICULUS 3 
<lb/><hi rend="bold">Utrum actus exterior addat aliquid bonitatis vel malitiae</hi>
<lb/><hi rend="bold">super bonitatem vel malitiam voluntatis</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod actus exterior nihil de bonitate et malitia addat supra bonitatem 
<lb/>vel malitiam voluntatis. Primo per id quod dicitur super Matth. 11, in 
<lb/>Glossa: «Quantum intendis, tantum facis». Si igitur duo sint, quorum uterque 
<lb/>idem bonum intendat, et unus exequatur, et alius non, videtur quod nihil de 
<lb/>bonitate per actum exteriorem addatur. 
<lb/>2. Praeterea, Bernardus dicit, quod «bona voluntas sufficit ad meritum; sed 
<lb/>bona actio requiritur ad exemplum»; et consonat ei quod Philosophus in 
<lb/>10 Ethic. dicit, quod exteriores actus sunt ad manifestationem virtutis. Sed 
<lb/>absoluta et perfecta ratio bonitatis in actibus humanis est, secundum quod sunt 
<lb/>meritorii. Ergo tota bonitas in actu interiori consistit; et ita per actum exteriorem 
<lb/>nihil de bonitate vel malitia additur. 
<lb/>3. Praeterea, homo per bonas operationes in beatitudinem et felicitatem pervenit. 
<lb/>Sed beatitudo et felicitas humana fortunae non subiacet, ut in 1 Ethic. probatur. 
<lb/>Ergo nec fortuna de bonitate vel malitia operis aliquid auferre potest. Sed 
<lb/>actus exterior virtutis moralis potest impediri per fortunam, ut in 10 Ethic. 
<lb/>dicitur, ut patet in paupere, qui non habet unde actum liberalitatis exerceat, et 
<lb/>in infirmo, qui actum fortitudinis exercere non potest. Ergo actus exterior nihil 
<lb/>addit vel diminuit de bonitate actionis humanae. 
<lb/>4. Praeterea, quanto actio melior est, tanto maius sibi praemium debetur. Sed 
<lb/>tota quantitas praemii mensuratur secundum quantitatem radicis, scilicet habitus 
<lb/>actum informantis. Cum igitur habitus primo eliciat operationes intrinsecas, 
<lb/>videtur quod in actibus interioribus tota efficacia meriti consistat; et ita per 
<lb/>exteriores actus nihil de bonitate accrescit. 
<lb/>5. Praeterea, si actus exterior addit aliquid bonitatis supra bonitatem actus 
<lb/>interioris, ergo quanto actus exterior maior fuerit, tanto homo magis merebitur. 
<lb/>Sed hoc falsum est: quod patet ex domini sententia quam de vidua mittente duo 
<lb/>aera in gazophylacium dedit, Luc. 21. Ergo actus exterior non addit bonitatem 
<lb/>supra actum interiorem. 
<lb/>6. Sed contra, si aliquid potest fieri per unum sicut per duo, superfluum est 
<lb/>duo ad illud inducere. Si igitur aequalis bonitas consistit in actu exteriori et 
<lb/>interiori simul, et in actu interiori tantum, videtur quod actus exterior superflueret; 
<lb/>et ita non oporteret nos aliquid agere, sed solum velle. 
<lb/>7. Praeterea, duplex bonum melius est. Sed actus interior et exterior uterque 
<lb/>bonitatem habet. Ergo uterque melior est quam alter tantum. 
<pb n="vol. 4, p. 896"/>
<lb/><hi rend="bold">Solutio</hi>
<lb/>Respondeo dicendum, quod actus exterior et actus interior voluntatis hoc modo 
<lb/>comparantur ad invicem, quod uterque quodammodo est alteri bonitatis causa; 
<lb/>et uterque, quantum in se est, quamdam bonitatem habet quam alteri dat. Actus 
<lb/>enim exterior bonitatem habet ex circumstantiarum commensuratione, secundum 
<lb/>quam proportionatus est ad finem hominis consequendum. Et quia actus 
<lb/>exterior comparatur ad voluntatem sicut obiectum, inde est quod hanc bonitatem 
<lb/>voluntatis actus interior ab exteriori habet, non quidem ex eo secundum 
<lb/>quod est exercitus, sed secundum quod est intentus et volitus; quia secundum 
<lb/>quod est exercitus, sequitur actum voluntatis. Sed quaedam ratio bonitatis consistit 
<lb/>in actu interioris voluntatis secundum se, secundum quod voluntas est 
<lb/>domina suorum actuum, secundum quam bonitatem actus habet rationem meriti 
<lb/>vel laudabilis: et haec bonitas ex actu interiori in exteriorem procedit. 
<lb/>Loquendo igitur de illa bonitate quam voluntas actui exteriori praebet, actus 
<lb/>exterior nihil bonitatis addit, dummodo voluntas aequaliter intensa sit. Hoc pro 
<lb/>tanto dico, quia quidam actus sunt delectabiles, in quibus voluntas non potest 
<lb/>esse ita intensa ante actum sicut est in actu, ut patet in actu fornicationis; unde 
<lb/>non aequaliter demeretur qui vult fornicari, et qui actu fornicatur: quia voluntas 
<lb/>non potest esse adeo perfecta ante actum sicut est in actu. Quidam vero 
<lb/>actus sunt difficiles, in quibus voluntas remittitur in actu; et in istis voluntas 
<lb/>potest esse magis perfecta ante actum quam in actu. 
<lb/>Si autem loquamur de bonitate actus quam actus exterior secundum se habet, 
<lb/>sic actus exterior complet interiorem in bonitate vel malitia, sicut terminus 
<lb/>motus complet motum; comparatur enim, ut dictum est, ad voluntatem ut obiectum. 
<lb/>Et quia ad praemium essentiale ordinatur actus per bonitatem primam, 
<lb/>quam habet a voluntate, prout liberaliter redditur, et ex amore; ideo actus exterior 
<lb/>nihil adiungit ad praemium essentiale: tantum enim meretur qui habet perfectam 
<lb/>voluntatem aliquod bonum faciendi, quantum si faceret illud; et si facit 
<lb/>unum actum, quantum sit faceret multos, voluntate aequaliter perfecta manente. 
<lb/>Ad praemium autem accidentale ordinatur per bonitatem quae est ipsius actus 
<lb/>exterioris secundum se: et ideo actus exterior adiungit aliquid ad praemium 
<lb/>accidentale: verbi gratia, martyr inquantum exterius patitur, victoriam de 
<lb/>adversariis fidei habet; et ex hoc sibi aureola debetur. Similiter etiam aliquis ex 
<lb/>hoc quod in actum exteriorem frequenter exit, magis habilitatur ad bonum: et 
<lb/>ex hoc sequitur quod in caritate crescat. Similiter per actum exteriorem punitur 
<lb/>magis quam per voluntatem tantum: et ideo actus exterior adiungitur in satisfactionem: 
<lb/>et similiter in omnibus aliis quae consequuntur bonitatem actus, 
<lb/>secundum quod exercitus est. 
<pb n="vol. 4, p. 898"/>
<lb/>AD OBIECTA 
<lb/>Ad primum ergo dicendum, quod cum dicitur, «Quantum intendis tantum facis», 
<lb/>ly «quantum» potest esse adverbium, vel nomen. Et si sit nomen, tenet in malis, 
<lb/>quia quantum aliquis credit vel intendit peccare, tantum peccat; in bonis autem 
<lb/>non, quia potest aliquis tepida voluntate intendere multum Deo placere, nec 
<lb/>tamen tantum placet. Et ratio huius differentiae ex supradictis patet: quia plura 
<lb/>exiguntur ad bonum quam ad malum. Si autem ly «quantum» sit adverbium, sic 
<lb/>verum est et in bonis et in malis, secundum illam bonitatem et malitiam quam 
<lb/>habet actus ex voluntate eligente. Sed per actum exteriorem aliquid adiungitur 
<lb/>quantum ad bonitatem quae est ipsius actus exterioris secundum se. 
<lb/>Ad secundum dicendum, quod dictum Bernardi intelligitur quando facultas operandi 
<lb/>deest, voluntate perfecta existente; et loquitur tantum quantum ad essentiale 
<lb/>praemium, et non quantum ad accidentale. 
<lb/>Ad tertium dicendum, quod bona fortunae, ut in 1 Ethic. dicitur, organice 
<lb/>deserviunt felicitati; et ideo non est inconveniens, si accidentaliter ad felicitatem 
<lb/>conferant, et eorum defectus felicitatem impediat quantum ad aliquid felicitati 
<lb/>accidentale. 
<lb/>Ad quartum dicendum, quod illud intelligitur de praemio essentiali, quod secundum 
<lb/>quantitatem radicis mensuratur; cui non additur per actum exteriorem, si 
<lb/>sit perfecta voluntas; sed additur aliquid quantum ad praemium accidentale. 
<lb/>Ad quintum dicendum, quod vidua illa plus aliis misisse dicitur, quia efficaciori 
<lb/>voluntate illud dedit; unde magis merebatur apud Deum de praemio essentiali 
<lb/>quam illi qui maiora munera minori devotione dabant. Sed quantum ad praemium 
<lb/>accidentale illi poterant plus mereri, secundum quod per maiora munera 
<lb/>plus satisfaciebant, vel etiam ministros templi plus ad orandum pro se provocabant, 
<lb/>vel quidquid huiusmodi est quod actum exteriorem secundum se sequitur. 
<lb/>Ad sextum dicendum, quod voluntas tendit in actum exteriorem sicut in obiectum; 
<lb/>unde si adsit facultas operandi, non posset esse voluntas perfecta, nisi 
<lb/>operaretur; et ideo non est superfluum facere; quia sine actione nec ipsa voluntas 
<lb/>bona esset. Praeterea actus exterior in praecepto cadit, et iterum ad praemium 
<lb/>accidentale confert. 
<lb/>Ad septimum dicendum, quod bonitatem illam secundum quam actus exterior 
<lb/>vitae aeternae meritorius est, totum ex voluntate gratia informata habet, 
<lb/>secundum quod voluntarius est; et ideo non oportet quod supra bonitatem 
<lb/>voluntatis perfectae aliquid adiungat ad meritum essentiale vitae aeternae 
<lb/>pertinens. 
<pb n="vol. 4, p. 900"/>
<lb/>ARTICULUS 4 
<lb/><hi rend="bold">Utrum eadem actio possit esse bona et mala</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod possit esse eadem actio bona et mala. Quia, ut in 3 Physic. 
<lb/>dicitur, idem est motus qui in agente est actio et in patiente passio, 
<lb/>secundum substantiam, ratione differens; sicut eadem est via ab Athenis ad 
<lb/>Thebas, et de Thebis ad Athenas. Sed contingit actionem esse malam, et passionem 
<lb/>bonam; unde dicitur: «Actio displicuit», scilicet Iudaeorum; «passio grata 
<lb/>fuit», scilicet Christi. Ergo contingit eumdem actum esse bonum et malum. 
<lb/>2. Praeterea, ut in 5 Physic. dicitur quod unus motus est continuus, et eadem 
<lb/>ratione una actio est quae est continua. Sed contingit in eadem continua actione 
<lb/>vel motu, ut in eundo ad ecclesiam, primo haberi bonam intentionem, postea 
<lb/>malam, et e converso. Cum ergo ex intentione iudicetur actio bona vel mala, 
<lb/>eadem actio potest esse mala et bona. 
<lb/>3. Praeterea, primus motus est peccatum, ut supra, dist. 24, qu. 1, art. 2, dictum 
<lb/>est. Sed qui resistit primo motui non peccat, immo meretur. Contingit autem, 
<lb/>quod adhuc primo motu durante, cum prius aliquis non restiterit, postmodum 
<lb/>resistat. Ergo contingit circa eumdem motum esse bonitatem et malitiam. 
<lb/>4. Praeterea, sit ita quod aliquis dominus praecipiat famulo eleemosynam dare, 
<lb/>et quod dominus bona intentione et ex caritate praecipiat, famulus autem involuntarius 
<lb/>et coactus det: constat quod datio eleemosynae illius est domini, et 
<lb/>servi actio. Sed dominus in illa datione meretur, famulus autem peccat. Ergo 
<lb/>contingit in eadem actione esse meritum et peccatum. 
<lb/>5. Praeterea, ponatur quod aliquis in peccato mortali existens aliqua suffragia 
<lb/>faciat pro defuncto in purgatorio existente: constat quod iste suffragia faciens 
<lb/>sibi non meretur, cum caritatem non habeat, sed illi qui in purgatorio existit, 
<lb/>meretur diminutionem poenae, vel plenam absolutionem. Ergo eadem actio 
<lb/>potest esse meritoria et non meritoria, et eadem ratione bona et mala. 
<lb/>SED CONTRA, Matth. 6, 24: «Nemo potest duobus dominis servire». Sed per 
<lb/>bonam actionem Deo servitur, per malam vero diabolo. Cum igitur una sit actio 
<lb/>quae est unius agentis, videtur quod non possit esse una actio bona et mala. 
<lb/>Praeterea, contraria non possunt esse simul in eodem. Sed bonum et malum 
<lb/>contraria sunt. Ergo non possunt esse in eadem actione. 
<pb n="vol. 4, p. 902"/>
<lb/><hi rend="bold">Solutio</hi>
<lb/>Respondeo dicendum, quod cum unum et ens convertantur, secundum hoc quod 
<lb/>res se habet ad esse, ita se habet ad unitatem. Est autem in re duplex esse considerare: 
<lb/>scilicet esse quod est ipsius secundum se, quod est esse primum et 
<lb/>substantiale; et esse superveniens, quod est secundum et accidentale; et ideo 
<lb/>contingit quod aliquid secundum se consideratum, est unum, quod tamen 
<lb/>secundum aliquid, quod est sibi accidentale, pluralitatem habet; verbi gratia, 
<lb/>lignum continuum, cuius una pars est alba, et alia nigra, ipsum quidem in se, 
<lb/>inquantum est lignum, est unum; sed secundum illud esse quo est coloratum, est 
<lb/>multa et non continuum. 
<lb/>Cum igitur actus exteriores participent bonitatem et malitiam moralem, sicut 
<lb/>quoddam superveniens et accidentale sibi, inquantum tales actus sunt imperati 
<lb/>a voluntate; continget aliquem actum huiusmodi esse unum, secundum se consideratum, 
<lb/>et tamen esse multa, secundum quod ad genus moris refertur, secundum 
<lb/>quod moraliter bonus vel malus dicitur; et ideo bonitas et malitia nunquam 
<lb/>possunt esse in una actione secundum quod est una, sed secundum quod 
<lb/>est multa; et sic contingit actionem illam esse unam et multa. 
<lb/>AD OBIECTA 
<lb/>Ad primum ergo dicendum, quod cum actio sit in agente, et passio in patiente, 
<lb/>non potest esse idem numero accidens quod est actio, et quod est passio, cum 
<lb/>unum accidens non possit esse in diversis subiectis; unde etiam Avicenna dicit, 
<lb/>quod non est eadem numero aequalitas in duobus aequalibus, sed specie tantum. 
<lb/>Sed quia eorum differentia non est nisi penes terminos, scilicet agens et 
<lb/>patiens, et motus abstrahit ab utroque termino; ideo motus significatur ut sine 
<lb/>ista differentia; et propter hoc dicitur, quod motus est unus: et propterea, ut 
<lb/>supra habitum est, meritum non est in passione secundum quod est passio, sed 
<lb/>in operatione patientis, qua passionem voluntarie sustinet propter Deum; quam 
<lb/>operationem constat non esse eadem cum operatione agentis. 
<lb/>Ad secundum dicendum, quod illa actio quamvis sit una in genere naturae considerata, 
<lb/>tamen secundum quod ad genus moris refertur, est alia et alia secundum 
<lb/>quod diversa intentione et voluntate exercetur. 
<lb/>Ad tertium dicendum, quod primus motus non habet rationem culpae nisi 
<lb/>secundum quod aliquo modo est in potestate voluntatis; unde quamdiu voluntas 
<lb/>non repugnat, habet rationem peccati; sed quando voluntas iam repugnare incipit, 
<lb/>tunc homo meretur: non quia ille motus primus sensualitatis sit meritorius 
<lb/>cui resistitur, qui tamen postquam sibi resistitur rationem peccati amittit; sed in 
<lb/>ipso actu voluntatis resistentis meritum est, qui non est idem cum primo motu 
<lb/>sensualitatis. 
<pb n="vol. 4, p. 904"/>
<lb/>Ad quartum dicendum, quod famulus dans eleemosynam per imperium domini, se 
<lb/>habet sicut instrumentum illius domini; unde Philosophus dicit in 8 Ethic., 
<lb/>quod servus est sicut organum animatum. Instrumentum autem movet motum: 
<lb/>et constat quod alia est actio moventis ipsum, et alia actio qua ipsum movet 
<lb/>aliud: non enim secundum eumdem motum potest esse idem movens et motum. 
<lb/>Unde alia numero est actio domini et servi; et ideo nihil prohibet unam esse 
<lb/>bonam, et aliam malam. 
<lb/>Ad quintum dicendum, quod de hoc duplex est opinio. Quidam enim dicunt, 
<lb/>quod suffragia quae facit in mortali peccato existens, si opus operantis consideretur, 
<lb/>non sunt meritoria nec agenti nec ei pro quo fiunt. Si autem consideretur 
<lb/>opus operatum, ut ipsum sacrificium, vel aliquid huiusmodi, sunt meritoria 
<lb/>ei pro quo fiunt, et non operanti; et ideo non sequitur quod eadem operatio sit 
<lb/>meritoria et non meritoria: quia operatio ipsa nullo modo meritoria est. Sed 
<lb/>quia efficacia suffragiorum mensuratur secundum caritatem eius pro quo fiunt, 
<lb/>quia tantum valet unicuique quantum meruit ut sibi valerent, ut Augustinus 
<lb/>dicit; ideo ab aliis verius dicitur, quod etiam ipsa operatio sine 
<lb/>caritate facta valet ei pro quo fit, virtute caritatis eius, et non operantis. Nec 
<lb/>tamen sequitur quod illa operatio bona sit simpliciter, sed quod est bona huic 
<lb/>pro quo fit. Simpliciter enim bonum est quod facienti bonum est, ut in 1 libro 
<lb/>dictum est, dist. 46. Nec est inconveniens quod aliquid simpliciter malum sit, 
<lb/>quod tamen alicui bonum est, ut ibidem dicitur. 
<lb/>ARTICULUS 5 
<lb/><hi rend="bold">Utrum aliqua actio humana sit indifferens</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod aliqua actio indifferens inveniatur in actibus humanis. Nihil 
<lb/>enim potest esse medium inter bonum et malum nisi indifferens, quod neque 
<lb/>bonum neque malum est. Sed bonum et malum, sunt contraria mediata, ut in 
<lb/>praedicamentis dicitur. Ergo aliqua actio est indifferens. 
<lb/>2. Praeterea, sine caritate non potest esse aliquod meritum. Sed non est dicendum, 
<lb/>quod qui non habet caritatem, quolibet suo actu peccet vel demereatur: 
<lb/>quia consulitur ei ut aliquos actus ex genere bonorum faciat. Ergo videtur quod 
<lb/>aliquis actus sit qui neque est meritorius neque demeritorius; et sic idem quod 
<lb/>prius. 
<lb/>3. Praeterea, nullus actus vel voluntas bonitatem habet, nisi referatur in finem 
<lb/>dilectionis, ut supra dictum est. Sed contingit frequenter agere etiam quaedam 
<lb/>quae secundum se mala non sunt, quae in finem dilectionis non referuntur. Ergo 
<lb/>huiusmodi nec bona nec mala erunt; et ita erunt indifferentia. 
<pb n="vol. 4, p. 906"/>
<lb/>4. Praeterea, accedere ad mulierem, quaedam est actio, nec de se bonitatem vel 
<lb/>malitiam moralem dicit, cum nulla circumstantia iste actus sit vestitus, secundum 
<lb/>quam aliquis ordo rationis in eo appareat. Ergo contingit aliquem actum 
<lb/>indifferentem esse. 
<lb/>5. Praeterea, huiusmodi actus qui secundum suum genus indifferentes sunt, ut 
<lb/>levare festucam, et aliquid huiusmodi, non possunt habere bonitatem et malitiam, 
<lb/>nisi ex intentione, qua in finem referuntur. Sed contingit quod ille etiam 
<lb/>finis in quem referuntur, indifferens est. Ergo iste actus omnino indifferens 
<lb/>remanebit. 
<lb/>6. Praeterea, opera nostra non possunt esse meritoria nisi propter Deum facta. 
<lb/>Aut ergo ad bonitatem actus sufficit habitualis relatio in finem, aut exigitur 
<lb/>actualis. Si sufficit habitualis, ergo si aliquis semel in anno referret omnia 
<lb/>opera quae facturus est in illo anno, in Deum, omnia essent meritoria; et ita 
<lb/>facillima esset via salutis: quod est contra illud Matth. 7, 14: «Arcta est via 
<lb/>quae ducit ad vitam». Si autem exigitur actualis relatio operis in Deum, tunc 
<lb/>nunquam posset esse opus bonum, nisi aliquis actu de Deo cogitaret. Si ergo 
<lb/>nullus actus est indifferens, tunc omnis actus quem quis exercet de Deo non 
<lb/>cogitans, erit malus, et peccatum: quod est valde durum. Ergo necesse est aliquos 
<lb/>actus indifferentes esse. 
<lb/>7. SED CONTRA, 1 Corinth. 10, 31: «Omnia in gloriam Dei facite». Aut ergo aliquis 
<lb/>refert opus suum in gloriam Dei, aut non. Si refert, convenit quod actus ille 
<lb/>bonitatem ex fine sortiatur, si tamen in finem illum sit referibilis, quod convenit 
<lb/>omni actui qui de se malus non est. Si non refert, praeterit praeceptum Apostoli; 
<lb/>et ita peccat. Ergo de necessitate omnis actus vel est meritorius vel demeritorius. 
<lb/>8. Praeterea, plus est facere quam dicere. Sed qui sine causa loquitur otiosa 
<lb/>verba, peccat. Matth. 12, 36: «Omne verbum otiosum quod locuti fuerint homines, 
<lb/>reddent rationem de eo in die iudicii». Ergo multo fortius, si aliquid faciat 
<lb/>homo quod in debitum finem non referat, peccat. Sed si in debitum finem referat, 
<lb/>actus bonus est. Ergo de necessitate omnis actus vel bonus vel malus est, et 
<lb/>nullus indifferens. 
<lb/><hi rend="bold">Solutio</hi>
<lb/>Respondeo dicendum, quod circa hoc sunt tres opiniones. Quidam enim dicunt, 
<lb/>quod in dictis non potest esse aliquid indifferens, in factis autem potest. Verbum 
<lb/>enim ordinatum est ad aliquid, quia est signum rei: factum autem, cum non sit 
<lb/>signum, non est ordinatum ad aliquid; et ideo in verbo incidit deformitas, si 
<lb/>otiose proferatur, non autem in facto, si sine causa legitima fiat. Sed haec ratio 
<lb/>nulla est: quia quamvis non sit ordinatum ad aliquid sicut signum ad signatum, 
<lb/>est tamen ordinatum ad aliquid sicut ad finem: quia omne quod a principio est, 
<lb/>ad finem aliquem tendit: otium autem opponitur illi ordini qui est eius quod est 
<lb/>ad finem ipsum, et non ordini qui est signi ad signatum. 
<pb n="vol. 4, p. 908"/>
<lb/>Et ideo alii dicunt, quod tam in dictis quam in factis contingit aliqua esse indifferentia, 
<lb/>quae nec bona nec mala sunt; sicut illa quae non ordinantur ad impletionem 
<lb/>praeceptorum Dei, ut sic propter Deum fiant, nec etiam divinis contrariantur 
<lb/>praeceptis, sive sint in dictis sive in factis; ut si aliquis alicui loquatur 
<lb/>ex quadam civili amicitia, vel etiam aliquod opus amicabile ad ipsum exerceat. 
<lb/>Sed haec non videtur esse instantia: quia actus virtutis politicae non est indifferens, 
<lb/>sed de se bonus est, et si sit gratia informatus, erit meritorius. Non est 
<lb/>autem accipere aliquid in quod ordinatur humanus actus, quod vel secundum 
<lb/>virtutem politicam rectum non sit, vel etiam rectitudini adversum: quia non 
<lb/>potest esse aliquis actus procedens ab aliquo deliberante sine intentione finis, 
<lb/>ut in 2 Metaph. dicitur. Finis autem ille est bonum conveniens 
<lb/>homini vel secundum animam vel secundum corpus, vel secundum etiam res 
<lb/>exteriores, quae ad utrumque ordinantur; et hoc quidem bonum nisi sit contrarium 
<lb/>illi bono quod est hominis bonum secundum rationem, rectitudinem virtutis 
<lb/>civilis habet: quia virtus civilis dirigit in omnibus quae sunt corporis, et 
<lb/>etiam quae propter corpus quaeruntur; unde si his aliquis mediocriter utatur, 
<lb/>erit usus rectus; si autem secundum abundantiam vel defectum, erit usus vitiosus 
<lb/>virtuti oppositus. 
<lb/>Et ideo aliter secundum alios dicendum est, quod nullus actus a voluntate deliberata 
<lb/>progrediens potest esse qui non sit bonus vel malus, non tantum secundum 
<lb/>theologum, sed etiam secundum moralem philosophum; et ulterius non 
<lb/>potest esse aliquis actus a deliberata voluntate procedens in habente 
<lb/>gratiam qui non sit meritorius; sed tamen, in non habente gratiam potest esse 
<lb/>aliquis actus deliberatus qui nec meritorius nec demeritorius est; tamen est 
<lb/>bonus vel malus. Cuius ratio est, quia malum, inquantum malum, non opponitur 
<lb/>bono, nisi sicut privatio habitui: sed oppositio contrarietatis est ex hoc quod 
<lb/>illud ens supra quod fundatur talis privatio, non compatitur secum aliquod 
<lb/>bonum quod est simpliciter bonum; sicut immoderata delectatio in cibis non 
<lb/>compatitur secum bonum sobrietatis, quod est simpliciter bonum; et ideo illa 
<lb/>immoderata delectatio adiungitur cum privatione boni, et sic mala dicitur. Si 
<lb/>ergo in actionibus invenitur medium inter bonum et malum, hoc non erit nisi 
<lb/>inquantum bonum et malum sunt contraria, vel inquantum malum est privatio 
<lb/>boni. Non autem inquantum sunt contraria, potest in eis esse medium quod sit 
<lb/>neque bonum neque malum. Dicuntur enim contraria, secundum quod in utroque 
<lb/>aliquid positive consideratur; ex quo non potest sumi ratio mali; unde 
<lb/>propter hoc quod medium distat ab extremis, inquantum aliquid positive ponit, 
<lb/>non efficitur distans a ratione boni et mali, ut possit dici neque bonum neque 
<lb/>malum; non enim ex eodem est in eis oppositio contrarietatis et distinctio boni 
<lb/>et mali; sed primum est ex parte positionis in utroque; secundum autem ex 
<lb/>parte privationis in malo, et positionis in bono. Si ergo sit medium inter bonum 
<lb/>et malum in actionibus, hoc non erit nisi secundum quod malum bono privative 
<lb/>opponitur. Sed in privative oppositis non invenitur medium nisi per hoc quod 
<pb n="vol. 4, p. 910"/>
<lb/>subiectum non est susceptivum habitus: ut lapis, quia visionis susceptivus non 
<lb/>est, neque videns neque caecus dicitur; et per hunc modum oportet accipere 
<lb/>medium inter bonum et malum, ut si aliquid est quod alicuius bonitatis non est 
<lb/>susceptivum, non opposita malitia sibi erit; unde relinquitur indifferens. 
<lb/>Hoc autem contingit dupliciter. Aut per modum abstractionis, secundum quod 
<lb/>universale aliquid significatur ut abstractum a differentiis contrariis dividentibus 
<lb/>ipsum; unde in sua communitate significatum, significatur ut indifferenter se 
<lb/>habens ad utramlibet differentiarum: sicut animal neque significatur ut rationale 
<lb/>neque ut irrationale; et tamen oportet quod omne particulare animal, rationale 
<lb/>vel irrationale sit: et similiter est hic. Si enim significetur actus in eo quod est 
<lb/>agere, habet quidem bonitatem naturalem inquantum est ens; sed indifferenter 
<lb/>se habet ad bonitatem et malitiam moralem: et similiter bonum ex genere indifferenter 
<lb/>se habet ad bonum et malum ex circumstantia et fine; quamvis non inveniatur 
<lb/>aliquod bonum in particulari, quod non sit aliqua circumstantia vestitum 
<lb/>et ad aliquem finem ordinatum; unde oportet quod bonitatem vel malitiam contrahat. 
<lb/>Et secundum hanc considerationem quidam dixerunt, omnes actus indifferentes 
<lb/>esse, in eo quod sunt actus; et quidam dixerunt, quod non omnes, sed 
<lb/>aliqui; accipientes magis in speciali nomina actuum quae non exprimunt aliquid 
<lb/>unde actus ad malitiam vel bonitatem determinetur, ut materiam et finem et 
<lb/>circumstantiam, sicut comedere, coire, vel aliquid huiusmodi. 
<lb/>Alio modo contingit hoc, secundum quod aliquod particulare signatum deficit a 
<lb/>susceptibilitate alicuius perfectionis, sicut lapis a susceptibilitate visus: et hoc 
<lb/>modo aliqui actus qui deficiunt a susceptibilitate bonitatis moralis, dicuntur 
<lb/>indifferentes. Actus autem susceptibilis est bonitatis moralis, secundum quod 
<lb/>humanus est: humanus autem est, secundum quod aliquatenus ratione deducitur: 
<lb/>quod contingit in illis actibus tantum qui imperantur a voluntate, quae consequitur 
<lb/>deliberationem rationis. Actus autem qui sequuntur apprehensionem 
<lb/>subitae imaginationis, sicut confricatio barbae, et aliquid huiusmodi, dicentur 
<lb/>hoc modo indifferentes. Nullus autem eorum qui voluntatem deliberatam sequitur, 
<lb/>indifferens erit, sed de necessitate vel bonus vel malus bonitate vel malitia 
<lb/>civili: sed tamen actus bonitate civili perfectus, non est susceptibilis efficaciae 
<lb/>merendi nisi in eo qui gratiam habet; et ideo in eo qui caret gratia, indifferens 
<lb/>est ad meritum et demeritum; sed in illo qui gratiam habet, oportet vel meritorium 
<lb/>vel demeritorium esse: quia sicut malus erit demeritorius, sic etiam bonus 
<lb/>erit meritorius: quia cum caritas imperet omnibus virtutibus sicut voluntas 
<lb/>omnibus potentiis, oportet quod quidquid ordinatur in finem alicuius virtutis, 
<lb/>ordinetur in finem caritatis: et cum omnis actus bonus ordinetur in finem alicuius 
<lb/>virtutis, in finem caritatis ordinatus remanebit; et ita meritorius erit; et 
<lb/>sic comedere et bibere, servato modo temperantiae, et ludere ad recreationem, 
<lb/>servato modo eutrapeliae, quae medium tenet in ludis, ut dicitur 2 Ethic., 
<lb/>meritorium erit in eo qui caritatem habet, qua Deum ultimum finem vitae suae 
<lb/>constituit. 
<pb n="vol. 4, p. 912"/>
<lb/>AD OBIECTA 
<lb/>Ad primum ergo dicendum, sicut ait Commentator, in 10 Metaph., quod dicitur 
<lb/>homo neque bonus neque malus, qui non est susceptibilis bonitatis vel malitiae 
<lb/>civilis; sicut agrestis, qui extra civilem vitam est, et per consequens actiones 
<lb/>eius neque bonae neque malae sunt civiliter, inquantum non sunt ordinatae ad 
<lb/>civile bonum. Vel melius dicendum, quod Philosophus appellat malum non 
<lb/>omnem actum inordinatum, sed solum illum qui nocivus est respectu alterius; 
<lb/>unde dicit in 4 Ethic., quod prodigus, quia causa iactantiae sua inordinate 
<lb/>expendit, non est malus sed vanus; et similiter de multis aliis vitiis dicit: et sic 
<lb/>patet quod ipse strictius accipit malum quam nos dicentes omnem actum inordinatum 
<lb/>esse malum. 
<lb/>Ad secundum dicendum, quod quamvis extra caritatem non sit bonum meritorium, 
<lb/>tamen est ibi bonum aliquod vel ex circumstantia, vel ex virtute civili; 
<lb/>unde non sequitur quod actus eorum qui caritate carent, sint demeritorii vel 
<lb/>indifferentes. 
<lb/>Ad tertium dicendum, quod non solum actus caritatis est meritorius, sed etiam 
<lb/>actus aliarum virtutum, secundum quod gratia informantur, licet meritorii esse 
<lb/>non possint nisi secundum quod reducuntur in finem caritatis. Non autem oportet 
<lb/>quod semper actus in finem illum reducantur; sed sufficit ad efficaciam merendi 
<lb/>quod in fines aliarum virtutum actu reducantur: qui enim intendit castitatem servare, 
<lb/>etiamsi nihil de caritate cogitet, constat quod meretur si gratiam habet. 
<lb/>Omnis autem actus in aliquod bonum tendens, nisi inordinate in illud tendat, 
<lb/>habet pro fine bonum alicuius virtutis, eo quod virtutes sufficienter perficiunt 
<lb/>circa omnia quae possunt esse bona hominis; et ita patet quod ratio non procedit. 
<lb/>Ad quartum dicendum, quod nihil est in genere quod non sit in aliqua eius specie, 
<lb/>ut in 2 Topic. dicitur; et ita nunquam contingit ad mulierem accedere, quin 
<lb/>accedatur ad talem, et tali tempore, et similiter secundum alias circumstantias; 
<lb/>et ita quamvis sit indifferens dictus actus consideratus secundum genus; non 
<lb/>tamen secundum quod exercetur in actu, indifferens est. 
<lb/>Ad quintum dicendum, quod cum nihil appetatur nisi inquantum est bonum, 
<lb/>impossibile est quod finis ad quem ordinatur actio ex deliberatione, sit indifferens: 
<lb/>quia vel ratio decipitur, et iudicat esse bonum sibi quod non est bonum; et 
<lb/>hoc non est nisi quando finis est malus, discordans a rationis rectitudine, 
<lb/>quamvis hoc quod desideratur, forte sit bonum desideranti, secundum aliquid 
<lb/>sui, ut secundum gustum vel secundum tactum delectabile: vel est bonum simpliciter; 
<lb/>et sic etiam actus ex fine erit bonus. 
<lb/>Ad sextum dicendum, quod non sufficit omnino habitualis ordinatio actus in 
<lb/>Deum: quia ex hoc quod est in habitu, nullus meretur, sed ex hoc quod actu 
<lb/>operatur. Nec tamen oportet quod intentio actualis ordinans in finem ultimum 
<lb/>sit semper coniuncta cuilibet actioni quae dirigitur in aliquem finem proximum; 
<lb/>sed sufficit quod aliquando actualiter omnes illi fines in finem ultimum referantur; 
<pb n="vol. 4, p. 914"/>
<lb/>sicut fit quando aliquis cogitat se totum ad Dei dilectionem dirigere: tunc 
<lb/>enim quidquid ad seipsum ordinat, in Deum ordinatum erit. Et si quaeratur 
<lb/>quando oporteat actum referre in finem ultimum, hoc nihil aliud est quam quaerere 
<lb/>quando oportet habitum caritatis exire in actum: quia quandocumque 
<lb/>habitus caritatis in actum exit, fit ordinatio totius hominis in finem ultimum, et 
<lb/>per consequens omnium eorum quae in ipsum ordinantur ut bona sibi. 
<lb/>Sed quia aliquos actus indifferentes ponimus, ideo oportet ad alia respondere. 
<lb/>Ad septimum dicendum, quod hoc quod dicitur: «Omnia in gloriam Dei facite», 
<lb/>potest intelligi dupliciter: vel affirmative, vel negative. Si negative, sic est sensus: 
<lb/>Nihil contra Deum faciatis: et hoc modo praeceptum est: et sic praeceptum 
<lb/>hoc praeteritur vel per peccatum mortale, quod contra Deum fit; vel per peccatum 
<lb/>veniale, quod praeter praeceptum et praeter Deum fit. 
<lb/>Si autem intelligatur affirmative, hoc potest esse dupliciter. Aut ita quod actualis 
<lb/>relatio in Deum sit coniuncta actioni nostrae cuilibet, non quidem in actu 
<lb/>sed in virtute, secundum quod virtus primae ordinationis manet in omnibus 
<lb/>actionibus sequentibus, sicut et virtus finis ultimi manet in omnibus finibus ad 
<lb/>ipsum ordinatis; et sic adhuc praeceptum est, et contingit omissionem eius esse 
<lb/>venialem vel mortalem, sicut dictum est. Vel ita quod ordinatio actualis in 
<lb/>Deum sit actu coniuncta cuilibet actioni nostrae; et sic potest intelligi dupliciter: 
<lb/>vel distributive, vel collective. Si distributive, sic est sensus: Quamcumque 
<lb/>actionem facitis, melius est si eam actu in Deum ordinetis; et sic est consilium. 
<lb/>Si autem sumatur collective, sic est sensus: Omnia opera vestra ita faciatis 
<lb/>quod nullum eorum sit quin actu in Deum ordinetis; et hoc nec praeceptum nec 
<lb/>consilium est, sed finis praecepti, ad quod per impletionem praeceptorum pervenitur: 
<lb/>sic enim sancti in patria actus suos in Deum referunt. Sciendum tamen, 
<lb/>quod qualitercumque affirmative exponatur, non intelligitur nisi de operibus 
<lb/>deliberatae voluntatis, quia illa tantum opera proprie nostra dici possunt, 
<lb/>ut dictum est. 
<lb/>Ad octavum dicendum, quod verbum est immediatus effectus rationis; et ideo 
<lb/>minus potest verbum praeter deliberationem esse quam factum: et propter hoc, 
<lb/>verbum otiosum magis est peccatum veniale quam factum otiosum. Sciendum 
<lb/>tamen, quod secundum Gregorium, otiosum est quod caret 
<lb/>intentione piae voluntatis, aut ratione iustae necessitatis; unde non omne verbum 
<lb/>iocosum est otiosum, si ad recreationem referatur: quia etiam in iocis contingit 
<lb/>esse virtutem eutrapeliam, de qua Philosophus in 4 Ethic. determinat. 
<pb n="vol. 4, p. 916"/>
<lb/><hi rend="bold">EXPOSITIO TEXTUS</hi>
<lb/>«Effectus tuus nomen imponit operi tuo». Si universaliter intelligitur, oportet 
<lb/>exponi de affectu eligente, et non solum intendente, ut dictum est. 
<lb/>«Ubi fides non erat, bonum opus non erat», idest meritorium. De hoc tamen in 
<lb/>sequenti distinctione quaeretur. 
<lb/>«Qui dicunt omnes actus esse indifferentes». Illi considerabant actus secundum 
<lb/>rationem generis tantum; quia inquantum actus est generaliter sumptus, indifferens 
<lb/>est ad bonitatem vel malitiam moralem, quamvis habeat bonitatem naturalem. 
<lb/>Si tamen intelligebant 
<lb/>de actu particulariter accepto, sic simpliciter falsa erat ista opinio. Sed 
<lb/>hoc non videntur intellexisse: quia actionem particulariter acceptam dicebant 
<lb/>esse coniunctam cuidam fini, ex quo bonitatem vel malitiam habet, sicut furari 
<lb/>vel aliquid huiusmodi. 
<lb/>«Aliis autem videtur quod quidam actus in se mali sunt». Isti accipiebant actus 
<lb/>secundum quod ad aliquam speciem determinantur, non tamen secundum quod 
<lb/>sunt individuati; et quia aliqui actus ex specie sua habent bonitatem, et aliqui 
<lb/>malitiam, et aliqui neutrum, ut levare festucam; ideo distinguebant actus per 
<lb/>tria genera: et quia illud quod inest alicui ex specie sua nunquam recedit ab eo, 
<lb/>ideo dicebant, quod actus qui non sunt indifferentes, si sunt boni, quacumque 
<lb/>intentione fiant, boni remanent, et similiter de malis; intelligentes de bonitate 
<lb/>ex genere vel ex specie actus: non quod actus qui erat bonus ex genere vel circumstantia, 
<lb/>si fieret mala intentione, esset bonus simpliciter; sed quia bonus 
<lb/>remanebat ex genere. 
<lb/>«Sed Augustinus evidentissime docet... omnes actus secundum intentionem et 
<lb/>causam iudicandos bonos vel malos». Hic ponitur tertia opinio; et haec accipit 
<lb/>actum bonum vel malum simpliciter. Et quia intentio mala sufficit ad hoc quod 
<lb/>actus sit malus simpliciter, non tamen intentio bona sufficit ad hoc quod actus 
<lb/>sit bonus simpliciter; ideo ex intentione, secundum hanc opinionem, iudicantur 
<lb/>actus mali, non autem boni; et sic patet quod quaelibet harum trium opinionum 
<lb/>secundum aliquid vera est. 
<lb/>«Qui crucifigendo Christum, arbitrabantur se obsequium praestare Deo». Hoc 
<lb/>intelligitur de minoribus deceptis fraude maiorum qui eum ex malitia persequebantur, 
<lb/>cognoscentes eum a Deo venisse per signa quae faciebat. 
<lb/>«Quae tamen quidam contendunt nunquam habere bonam causam». Hoc dicunt 
<lb/>illi de prima opinione, vel etiam de secunda: et accipiunt causam et non finem 
<lb/>ultimum, sed finem proximum, qui malus est: sunt enim malo fini coniuncta ut 
<lb/>bene fieri non possint. 
<pb n="vol. 4, p. 924"/>
<lb/><hi rend="bold">IN SECUNDUM SENTENTIARUM, DISTINCTIO 41</hi>
<lb/><hi rend="bold">DIVISIO TEXTUS</hi>
<lb/>Ostenso quod ex finis intentione, vel voluntate, actus exterior habet malitiam et 
<lb/>bonitatem; hic determinat quasdam quaestiones circa praedeterminata; et dividitur 
<lb/>in partes duas: in prima inquirit de actu peccati per comparationem ad 
<lb/>intentionem; in secunda de actu peccati inquirit per comparationem ad voluntatem, 
<lb/>ibi: «Post haec investigari oportet, qualiter intelligendum sit quod ait 
<lb/>Augustinus». Prima in duas dividitur: in prima movet quaestionem; in secunda 
<lb/>determinat eam, ibi: «Quod a quibusdam non irrationabiliter astruitur». 
<lb/>Et haec dividitur in duas, secundum duas opiniones: secunda incipit, ibi: «Alii 
<lb/>vero, qui trifariam distinctionem actuum faciunt, opera cuncta quae ad naturae 
<lb/>subsidium fiunt, semper bona esse astruunt». Circa primum tria facit: primo 
<lb/>ponit solutionem propositae quaestionis secundum unam opinionem; secundo 
<lb/>obiicit in contrarium, ibi: «His autem obiicitur quod supra dixit Augustinus»; 
<lb/>tertio ponit responsionem, ibi: «Quibus illi respondent». 
<lb/>«Post haec investigari oportet, qualiter intelligendum sit quod ait Augustinus». 
<lb/>Hic determinat de actu peccati in comparatione ad voluntatem; et dividitur in 
<lb/>partes duas: in prima inquirit de peccato in genere per comparationem ad 
<lb/>voluntatem; in secunda de illo specialiter peccato quod in interiori voluntatis 
<lb/>actu consistit, ibi: «Si autem omne peccatum mortale, voluntarium est, cum 
<lb/>voluntas mala peccatum sit mortale, constat ipsam esse voluntarium peccatum». 
<lb/>Prima dividitur in tres, secundum quod tres auctoritates Augustinus ponit 
<lb/>in materia ista, quae dubitationem habent; secunda, ibi: «Illius etiam intelligentia 
<lb/>perquirenda est quod in lib. De duabus animabus edidit». Tertia, ibi: 
<lb/>«In eodem quoque libro De duabus animabus aliud tradidit consideratione 
<lb/>dignum». 
<pb n="vol. 4, p. 926"/>
<lb/><hi rend="bold">QUAESTIO 1</hi>
<lb/>Hic est duplex quaestio. Prima de comparatione actus ad intentionem. Secunda 
<lb/>de comparatione peccati ad voluntatem. 
<lb/>Circa primum quaeruntur duo: 1. Utrum fides intentionem dirigat; 2. Utrum 
<lb/>aliquis actus in infidelibus possit esse bonus, quorum intentio non est per fidem 
<lb/>directa. 
<lb/>ARTICULUS 1 
<lb/><hi rend="bold">Utrum fides habeat universaliter dirigere intentionem</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod fidei non sit intentionem universaliter dirigere. Diversorum enim 
<lb/>specie, diversae sunt regulae et mensurae, ut ex 10 Metaph. patet: quia 
<lb/>mensura est homogenea mensurato. Sed virtutes diversae sunt secundum speciem. 
<lb/>Ergo fides non potest dirigere in operationibus omnium virtutum. 
<lb/>2. Praeterea, cuius est ordinare, eius est etiam dirigere: quia directio est per 
<lb/>ordinationem in finem. Sed ordinatio est rationis. Ergo et dirigere; et ita non 
<lb/>indigetur fide ad dirigendum. 
<lb/>3. Praeterea, secundum Bernardum, prudentia est auriga 
<lb/>virtutum. Sed aurigae officium est currum dirigere. Ergo videtur quod dirigere 
<lb/>pertineat ad prudentiam, et non ad fidem. 
<lb/>4. Praeterea, opus dicitur esse rectum, secundum quod conformatur legi. Sed 
<lb/>assentire legi pertinet ad iustitiam; unde et legalis dicitur a Philosopho in 
<lb/>5 Ethic.. Ergo videtur quod lex iustitiam dirigat. 
<lb/>5. Praeterea, Christus non habuit fidem. Si igitur fides dirigit intentionem, 
<lb/>Christus non habuit intentionem rectam: quod absurdum est. 
<lb/>6. Praeterea, secundum Tullium, virtus est habitus quidam in 
<lb/>modum naturae rationi consentaneus. Sed quaelibet natura per seipsam tendit 
<lb/>in finem suum, sicut ignis per suam levitatem sursum dirigitur, et terra deorsum. 
<lb/>Ergo quaelibet virtus dirigit suum actum in finem. 
<lb/>SED CONTRA, illius est dirigere cuius est ostendere quo eundum est. Sed hoc facit 
<lb/>fides: quia fides est substantia sperandarum rerum, Heb. 11. Ergo fidei est dirigere 
<lb/>intentionem. 
<lb/>Praeterea, a primo est rectitudo in omnibus aliis. Sed fides est prima virtutum. 
<lb/>Ergo fidei est intentionem omnium virtutum dirigere. 
<pb n="vol. 4, p. 928"/>
<lb/><hi rend="bold">Solutio</hi>
<lb/>Respondeo dicendum, quod rectum dicitur esse cuius medium non exit ab extremis. 
<lb/>Actus autem consideratur inter duo, quae quasi sunt eius extrema, scilicet 
<lb/>principium agens, et finem intentum; unde in opere vel intentione rectitudo esse 
<lb/>dicitur, secundum quod opus ab agente egrediens non praetergreditur ordinem 
<lb/>debiti finis; et ideo illius est dirigere cuius est in finem ordinare. 
<lb/>Sed ordinare in finem contingit dupliciter: vel ostendendo finem, vel inclinando 
<lb/>in finem. Ostendere autem finem, rationis est; sed inclinare in finem est voluntatis: 
<lb/>quia amor, in quo actus voluntatis exprimitur, est quasi quoddam pondus 
<lb/>animae, secundum Augustinum. Sed perfecte 
<lb/>finem ostendere non competit rationi nisi secundum quod est per habitum 
<lb/>perfecta; similiter non competit perfecte inclinare in finem voluntati, nisi 
<lb/>secundum quod est per habitum perfecta. 
<lb/>Finis autem humanorum actuum potest accipi dupliciter: vel finis proprius et 
<lb/>proximus; vel communis et ultimus; et hic est duplex. Quia vel excedit facultatem 
<lb/>naturae, sicut felicitas futura in patria; et in hunc finem ostendendo dirigit fides, 
<lb/>et inclinando dirigit caritas (sicut aliqua forma naturalis inclinat in suum finem), 
<lb/>quia ad hunc finem non sufficit dirigere naturalis potentia neque per se, neque 
<lb/>perfecta per habitum naturalem vel acquisitum; et quia ad hunc finem, cum sit 
<lb/>ultimus, sunt omnes alii fines ordinati; ideo fides et caritas dicuntur dirigere 
<lb/>intentionem universaliter in omnibus. In finem autem communem proportionatum 
<lb/>humanae facultati dirigit ratio, ostendendo, perfecta per habitum sapientiae 
<lb/>acquisitae, cuius actus est felicitas contemplativa, ut in 10 Ethic. dicitur; 
<lb/>vel perfecta per habitum prudentiae, cuius actus est felicitas civilis: inclinando 
<lb/>autem virtus appetitiva, secundum quod est perfecta habitibus virtutum moralium. 
<lb/>AD OBIECTA 
<lb/>Ad primum ergo dicendum, quod diversorum specie non potest esse idem regulans 
<lb/>proprium; sed potest idem esse commune; et sic fides dirigit, inquantum 
<lb/>ordinat in finem ultimum. 
<lb/>Ad secundum dicendum, quod ratio non potest sufficienter dirigere ad hoc quod 
<lb/>humanam cognitionem naturalem excedit; in quod tamen, sicut in finem ultimum, 
<lb/>oportet omnes actus nostros ordinari: ideo oportet quod fides dirigat. 
<lb/>Ad tertium dicendum, quod prudentia sufficienter dirigit ad finem illum qui est 
<lb/>bonum humanum, non autem ad finem qui est bonum divinum, quale est quod in 
<lb/>patria promittitur. 
<lb/>Ad quartum dicendum, quod lex dirigit sicut ostendens qualis debeat esse actus 
<lb/>proportionatus fini ultimo; non enim quilibet actus cuilibet fini proportionatus 
<lb/>est, ut supra dictum est; et ideo directio fidei, quae ostendit finem, praecedit 
<lb/>directionem legis, quae docet actum: et ita etiam praecedit directionem iustitiae, 
<lb/>quae per modum inclinationis rectitudinem actus facit, quam lex ostendit. 
<pb n="vol. 4, p. 930"/>
<lb/>Ad quintum dicendum, quod in fide sunt duo, scilicet cognitio et aenigma, vel 
<lb/>obscuritas, sive imperfectio. Fides autem habet dirigere non ratione obscuritatis, 
<lb/>sed ratione cognitionis: et ideo cum Christus habuerit perfectam cognitionem, 
<lb/>in eo fuit perfecte rectitudo intentionis. 
<lb/>Ad sextum dicendum, quod inclinatio naturalis in finem praesupponit quemdam 
<lb/>intellectum praestituentem finem naturae, et dantem sibi inclinationem in finem 
<lb/>ultimum; et ita etiam inclinationem moralis virtutis in finem praecedit prudentia 
<lb/>quasi ostendens, et dirigens in finem; et sic singulae virtutes inclinando dirigunt 
<lb/>in fines proximos, non autem in finem ultimum. 
<lb/>ARTICULUS 2 
<lb/><hi rend="bold">Utrum aliquis actus hominis infidelis possit esse bonus</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod nullus actus infidelis hominis bonus esse possit. Quia, ut dicitur 
<lb/>in Glossa Rom. 10, omnis vita infidelium peccatum est. Sed non potest esse 
<lb/>simul peccatum et bonus actus. Ergo nullus actus infidelis bonus est. 
<lb/>2. Praeterea, omnis actus bonus est rectus. Sed omnis actus rectus procedit ab 
<lb/>intentione recta. Cum igitur fides intentionem dirigat, videtur quod ubi non est 
<lb/>fides, actus bonus esse non possit. 
<lb/>3. Praeterea, omne bonum Deo placet, et est sibi acceptum. Sed vita infidelium 
<lb/>non est Deo accepta, quia gratia carent. Ergo in eis actus bonus non est. 
<lb/>4. Praeterea, illud proprie dicitur malum quod caret aliqua perfectione quam 
<lb/>natum est et debet habere. Sed omnis actus humanus natus est in ultimum finem 
<lb/>beatitudinis referri, nisi sit per se malus, et debet in ipsum referri, ut ex dictis 
<lb/>patet. Cum ergo actus infidelium in ultimum finem non referatur, in quem fides 
<lb/>dirigit, ut dictum est, videtur quod omnis actus infidelium sit malus. 
<lb/>5. Praeterea, infidelitas fidei opponitur. Sed fideles per fidem diriguntur in 
<lb/>finem aliquem. Ergo infideles per infidelitatem in oppositum finem diriguntur. 
<lb/>Sed omnes actus fidelium sunt boni per hoc quod ordinati sunt in finem in quem 
<lb/>dirigit fides. Ergo eadem ratione omnis actus infidelium est malus. 
<lb/>SED CONTRA, non est consilium nisi de bono. Sed infidelibus consulitur ut aliqua 
<lb/>de genere bonorum faciant. Ergo illorum actus non omnes sunt mali. 
<lb/>Praeterea, nihil laudabile est vel laudatur, nisi bonum. Sed sancti, ut 
<lb/>Hieronymus, et Augustinus, saepe laudant 
<lb/>aliquos gentiles de aliquibus operibus. Ergo aliqua opera ipsorum fuerunt 
<lb/>bona. 
<pb n="vol. 4, p. 932"/>
<lb/><hi rend="bold">Solutio</hi>
<lb/>Respondeo dicendum, quod sicut in rebus naturalibus una perfectio alteri superadditur, 
<lb/>sic ut quaedam res habeant unam illarum, et quaedam duas, et sic 
<lb/>deinceps; ita etiam in moralibus contingit in actu considerare aliquam perfectionem 
<lb/>alii superadditam; ex quarum unaquaque dicitur actus bonus; et si aliqua 
<lb/>illarum perfectionum desit, deerit bonitas quae est secundum perfectionem 
<lb/>illam. Verbi gratia, omnis actus, inquantum est actus, habet quamdam essentialem 
<lb/>bonitatem, secundum quod omne ens bonum est; sed in aliquibus actibus 
<lb/>superadditur quaedam bonitas ex proportione actus ad debitum obiectum, et 
<lb/>secundum hoc dicitur actus bonus ex genere; et ulterius ex debita commensuratione 
<lb/>circumstantiarum dicetur bonus ex circumstantia; et sic deinceps, quousque 
<lb/>perveniatur ad ultimam bonitatem, cuius humanus actus est susceptivus, 
<lb/>quae est ex ordine in finem ultimum per habitum gratiae et caritatis: et ideo 
<lb/>actus illorum qui gratiam et caritatem non habent, hoc modo bonus esse non 
<lb/>potest: et haec est bonitas secundum quam actus meritorius dicitur. 
<lb/>Sed subtracto posteriori, nihilominus remanet prius, ut in lib. De causis 
<lb/>dicitur; unde quamvis ab infidelium actibus subtrahatur ista bonitas, 
<lb/>secundum quam actus meritorius dicitur, remanet tamen bonitas alia vel virtutis 
<lb/>politicae, vel ex circumstantia, vel ex genere: et ideo non oportet quod omnis 
<lb/>eorum actus sit malus, sed solum quod sit deficientis bonitatis; sicut quamvis 
<lb/>equus deficiat a rationalitate quam homo habet, non tamen ideo malus est, sed 
<lb/>habet bonitatem deficientem a bonitate hominis. 
<lb/>AD OBIECTA 
<lb/>Ad primum ergo dicendum, quod cum dicitur, omnis vita infidelium peccatum est, 
<lb/>non est intelligendum hoc modo, quod omnis actus eorum peccatum sit, sed quia 
<lb/>semper cum peccato vivunt: quia infidelitas est tale peccatum, quo retento, nullum 
<lb/>aliorum dimittitur. Vel dicendum, quod intelligitur de illis actibus ad quos ex 
<lb/>sua infidelitate impelluntur, ut est adorare idola, et abstinere a cibis prohibitis in 
<lb/>lege, quasi non sit eis licitum vesci: et hoc videtur intendere Apostolus. 
<lb/>Ad secundum dicendum, quod fides dirigit intentionem in finem ultimum; sed 
<lb/>ratio naturalis vel prudentia potest dirigere in aliquem finem proximum: et quia 
<lb/>ille finis proximus est ordinabilis in finem ultimum, etiamsi actu non ordinetur, 
<lb/>ideo in infidelibus, quorum actus per vim rationis in talem finem diriguntur, 
<lb/>possunt aliqui actus esse boni, sed deficientes a perfecta bonitate, secundum 
<lb/>quam actus est meritorius. 
<lb/>Ad tertium dicendum, quod sicut aliquid participat bonitatem, ita etiam Deo est 
<lb/>acceptum: et ideo actus illi enuntiantur Deo accepti simpliciter qui meritorii 
<lb/>sunt, completam bonitatem habentes; sed tamen etiam actus alii, secundum 
<lb/>quod sunt boni ex genere vel ex circumstantia, Deo placent, non tamen sicut 
<lb/>remunerabiles aeterno praemio. 
<pb n="vol. 4, p. 934"/>
<lb/>Ad quartum dicendum, quod non obligamur ad hoc quod quilibet actus actu 
<lb/>dirigatur in finem illum in quem non potest nisi fides dirigere: quia praecepta 
<lb/>affirmativa non obligant ad semper, quamvis semper obligent; et ideo non 
<lb/>oportet ut actus infidelium, qui in finem illum non est ordinatus, semper sit peccatum; 
<lb/>sed solum pro tempore illo in quo tenetur actum suum in finem ultimum 
<lb/>referre. 
<lb/>Ad quintum dicendum, quod infideles non semper ex infidelitatis errore finem 
<lb/>sibi praestituunt, sed aliquando ex vero et recto iudicio rationis: et ideo non 
<lb/>oportet quod in quolibet actu peccent, sed tunc solum quando ex errore finem 
<lb/>sibi praestituunt. 
<pb n="vol. 4, p. 936"/>
<lb/><hi rend="bold">QUAESTIO 2</hi>
<lb/>Deinde quaeritur de comparatione peccati ad voluntatem; et circa hoc quaeruntur 
<lb/>duo: 1. Utrum omne peccatum sit voluntarium; 2. Utrum omne peccatum 
<lb/>sit in voluntate. 
<lb/>ARTICULUS 1 
<lb/><hi rend="bold">Utrum peccatum sit voluntarium</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod peccatum non sit voluntarium. Malum enim, ut Dionysius dicit, 
<lb/>est praeter voluntatem: obiectum enim voluntatis est bonum. 
<lb/>Sed omne peccatum est malum. Ergo peccatum non est voluntarium. 
<lb/>2. Praeterea, Philosophus dicit in 3 Ethic., quod postquam aliquis est 
<lb/>effectus malus per habitum, non est in ipso malum vel non malum esse. Cum 
<lb/>igitur homo sit malus per peccatum; et quod non est in homine, non possit dici 
<lb/>voluntarium; videtur quod non omne peccatum sit voluntarium. 
<lb/>3. Praeterea, quod est ignoratum, non potest esse voluntarium: quia voluntas 
<lb/>cognitionem praesupponit. Sed quidam per ignorantiam peccant. Ergo non 
<lb/>omne peccatum est voluntarium. 
<lb/>4. Praeterea, aliquid dicitur esse voluntarium propter hoc quod actus voluntatis 
<lb/>transit in hoc quod voluntarium dicitur. Sed in peccato omissionis non est necessarium 
<lb/>quod sit aliquis actus voluntatis, ut supra dictum est, dist. 35, qu. 1, 
<lb/>art. 3. Ergo non omne peccatum est voluntarium. 
<lb/>5. Praeterea, nihil quod est contra voluntatem, est voluntarium. Sed primus 
<lb/>motus est contra voluntatem: quod patet ex hoc quod dicitur Rom. 7, 19: «Quod 
<lb/>nolo malum, hoc ago»; quod de primis motibus exponitur. Igitur cum primus 
<lb/>motus sit peccatum, videtur quod non omne peccatum sit voluntarium. 
<lb/>6. Praeterea, quod est per necessitatem originis traductum, non est voluntarium. 
<lb/>Sed aliquod peccatum est huiusmodi, scilicet originale. Ergo non omne 
<lb/>peccatum est voluntarium. 
<lb/>SED CONTRA, nihil prohibetur nisi quod est in potestate eius cui fit prohibitio. 
<lb/>Sed peccatum omne prohibetur. Ergo omne peccatum est in potestate peccantis. 
<lb/>Sed nihil est in potestate hominis nisi quod est voluntarium. Ergo omne peccatum 
<lb/>est voluntarium. 
<lb/>Praeterea, involuntarium, ut dicit Philosophus in 3 Ethic., non meretur poenam, 
<lb/>sed ignoscentiam. Sed omne peccatum meretur poenam. Ergo nullum peccatum 
<lb/>est involuntarium. 
<pb n="vol. 4, p. 938"/>
<lb/><hi rend="bold">Solutio</hi>
<lb/>Respondeo dicendum, quod peccatum, secundum quod habet rationem culpae, 
<lb/>non potest esse nisi in eo quod in potestate alicuius consistit: quia ex illo defectu 
<lb/>qui in potestate eius consistit, homo culpatur et vituperatur; non autem ex eo 
<lb/>quod in potestate eius non fuit, ut si caecus nascatur; talis enim defectus magis 
<lb/>ad misericordiam provocat quam ad vindictam. Et quia potentia secundum 
<lb/>quam nostrorum actuum domini sumus, est voluntas; inde est quod omne id 
<lb/>quod in potestate nostra constitutum est voluntarium dicitur; et ideo oportet 
<lb/>omne peccatum voluntarium esse, secundum quod peccatum et culpa idem sunt; 
<lb/>quia si peccatum largius accipiatur, sic invenitur in omnibus quae propter 
<lb/>finem agunt (sive agant per voluntatem, sive per necessitatem naturae), cum 
<lb/>eorum actus a fine debito obliquatur, ut in 2 Phys. dicitur. 
<lb/>AD OBIECTA 
<lb/>Ad primum ergo dicendum, quod malum non est volitum per se: nullus enim ad 
<lb/>malum intendens aliquid operatur, ut Dionysius dicit: sed per 
<lb/>accidens potest esse voluntarium, dum scilicet aliquis aestimat bonum quod 
<lb/>malum est, vel cum appetit aliquod bonum secundum quid, cui est adiuncta 
<lb/>ratio mali simpliciter. 
<lb/>Ad secundum dicendum, quod sicut habitus virtutis politicae non acquiritur 
<lb/>subito, quia una dies non facit ver, ut in 1 Ethic. dicitur ita etiam nec subito 
<lb/>habitus ille destruitur: ideo dicit Philosophus, quod ex quo aliquis 
<lb/>habitum vitiosum acquisivit, non est in potestate eius ut statim habitum deponat; 
<lb/>sed tamen est in eius potestate ut statim non secundum illum habitum operetur: 
<lb/>quia habitus voluntarii non inclinant necessario ad actus; et sic etiam per exercitium 
<lb/>operum poterit ex toto habitus ille malus consumi: et ita constat quod 
<lb/>peccatum illius qui vitiosum habitum habet, voluntarii rationem non perdidit. 
<lb/>Ad tertium dicendum, quod quando per ignorantiam peccatur, illud quod est 
<lb/>peccatum, non est omnino ignoratum, sed est ignoratum secundum quid, quia 
<lb/>nescitur de illo actu quod malus sit: et secundum hoc quod est malum, non erat 
<lb/>ratio volendi: et ideo talis ignorantia voluntarium non tollit. Et praeterea ipsa 
<lb/>ignorantia quodammodo voluntaria est: quia ignorat ea quae scire tenetur et 
<lb/>potest. Si autem scire non posset, tunc voluntarie quidem faceret actum, sed 
<lb/>non voluntarie peccaret: et talis ignorantia invincibilis est; quam si vitare non 
<lb/>posset, peccatum excusaret, ut iam peccatum non esset. 
<lb/>Ad quartum dicendum, quod secundum eos qui dicunt, quod in peccato omissionis 
<lb/>non exigitur actus voluntatis, peccatum illud dicitur voluntarium non propter 
<lb/>actum voluntatis in omissionem transeuntem, sed inquantum omissio in 
<lb/>potestate omittentis est, quia potest omittere et non omittere. 
<pb n="vol. 4, p. 940"/>
<lb/>Ad quintum dicendum, quod inter peccata actualia minimum de ratione peccati 
<lb/>habet primus motus, et ita etiam minimum habet de ratione voluntarii, hoc tantum 
<lb/>scilicet quod voluntas praeveniendo eum impedire potest in particulari; quamvis 
<lb/>non possit omnes universaliter impedire, ita quod nullus surgat: et sic aliquo 
<lb/>modo est in potestate voluntatis. Dicitur autem esse contra voluntatem, quia in 
<lb/>contrarium eius est naturalis inclinatio voluntatis, de qua supra dictum est. 
<lb/>Ad sextum dicendum, quod peccatum originale, per se loquendo, est peccatum 
<lb/>naturae, et non personae, nisi mediante natura: et ideo est voluntarium voluntate 
<lb/>naturae, non tamen voluntate personae cuiuslibet in qua invenitur, sed 
<lb/>Adae tantum, qui naturam infecit. 
<lb/>ARTICULUS 2 
<lb/><hi rend="bold">Utrum omne peccatum sit in voluntate</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod non omne peccatum sit in voluntate. Peccatum enim et virtus 
<lb/>sunt in eodem subiecto. Sed virtus est in ratione, ut in 1 Ethic. 
<lb/>dicitur. Cum igitur voluntas sit alia potentia a ratione, videtur quod peccatum 
<lb/>non sit in voluntate. 
<lb/>2. Praeterea, quod est susceptivum dignioris, potest esse susceptivum indignioris. 
<lb/>Sed concupiscibilis est susceptiva virtutis, quia temperantia est in concupiscibili. 
<lb/>Ergo et concupiscibilis non impeditur propter suam imperfectionem quin 
<lb/>in ea peccatum esse possit. 
<lb/>3. Praeterea, in illa potentia est peccatum in cuius actu deformitas peccati consistit. 
<lb/>Sed haec non solum est in actu voluntatis, sed etiam in actibus aliarum 
<lb/>potentiarum, ut supra dictum est. Ergo non in sola voluntate peccatum est. 
<lb/>4. Praeterea, obiectum voluntatis est bonum simpliciter; sed obiectum concupiscibilis 
<lb/>est bonum secundum sensum. Sed magis peccatur per conversionem ad 
<lb/>delectabilia sensus quam per conversionem ad bonum simpliciter. Ergo peccatum 
<lb/>magis est in concupiscibili quam in voluntate. 
<lb/>5. Praeterea, Sapient. 11, 17: «Per quae quis peccat, per haec et torquetur». 
<lb/>Sed homo totus punitur. Ergo non solum in voluntate peccatum eius consistit. 
<lb/>SED CONTRA est quod in littera dicitur: «Nusquam nisi in voluntate peccatum 
<lb/>est». 
<lb/>Praeterea, sicut se habet falsa opinio ad intellectum, ita prava actio ad voluntatem. 
<lb/>Sed falsa opinio non est nisi in intellectu. Ergo peccatum non est nisi in 
<lb/>voluntate. 
<pb n="vol. 4, p. 942"/>
<lb/><hi rend="bold">Solutio</hi>
<lb/>Respondeo dicendum, quod aliquid esse in voluntate, potest intelligi dupliciter; 
<lb/>vel ita quod sit in ea sicut in causa; et sic ex praemissa quaestione patet omne 
<lb/>peccatum in voluntate esse, inquantum omne peccatum voluntarium est: vel ita 
<lb/>quod sit in ea sicut in subiecto; et tunc distinguendum est: quia subiectum peccati 
<lb/>potest accipi vel proximum, vel primum. Proximum subiectum peccati est 
<lb/>illa potentia quae actum peccati elicit; et sic in diversis potentiis contingit esse 
<lb/>peccatum, et non solum in voluntate. Primum autem subiectum peccati est 
<lb/>ex quo inest homini peccati susceptibilitas: et quia homo non est susceptibilis 
<lb/>culpae nisi secundum quod est suorum dominus actuum, et hoc sibi competit 
<lb/>secundum quod est voluntatem habens; ideo primum subiectum peccati voluntas 
<lb/>est. 
<lb/>AD OBIECTA 
<lb/>Ad primum ergo dicendum, quod ratio accipitur ibi a Philosopho pro parte 
<lb/>intellectiva, quae voluntatem et rationem complectitur, quia cuilibet apprehensioni 
<lb/>suus appetitus respondet: quod patet ex hoc quod «rationabile per participationem» 
<lb/>vocat irascibile et concupiscibile, quae sunt potentiae appetitivae. 
<lb/>Est autem peccatum in ratione sicut in dirigente, et in voluntate sicut in eligente: 
<lb/>et ideo cum peccatum in electione compleatur, potius voluntas quam ratio 
<lb/>subiectum eius primum dici debet. 
<lb/>Ad secundum dicendum, quod virtus non est in concupiscibili nisi secundum 
<lb/>quod aliqualiter participat rationem, inquantum est rationi obediens; et ideo 
<lb/>non oportet quod sit primum subiectum peccati; sed proximum potest esse. 
<lb/>Ad tertium dicendum, quod, sicut supra dictum est, actus aliarum potentiarum 
<lb/>non habent rationem culpae, nisi secundum quod subiacent imperio voluntatis; 
<lb/>unde patet quod peccati primum subiectum voluntas est. 
<lb/>Ad quartum dicendum, quod delectabile secundum sensum, quamvis non sit 
<lb/>obiectum voluntatis inquantum huiusmodi, potest tamen esse obiectum eius 
<lb/>inquantum apprehenditur ut bonum simpliciter; et hoc modo est peccatum circa 
<lb/>delectabile sensus. 
<lb/>Ad quintum dicendum, quod etiam quamvis homo possit puniri secundum 
<lb/>omnes partes, non tamen est susceptivus poenae (si poena proprie sumatur) nisi 
<lb/>inquantum est voluntatem habens: quia ex hoc aliquid poenale est quod voluntati 
<lb/>adversatur: et ideo voluntas est primum subiectum poenae, sicut et culpae. 
<pb n="vol. 4, p. 944"/>
<lb/><hi rend="bold">EXPOSITIO TEXTUS</hi>
<lb/>«Si enim fides intentionem dirigit, et intentio bonum opus facit; ubi non est 
<lb/>fides, nec intentio bona nec opus bonum esse videtur». Ista ratio soluta est in 
<lb/>2 art. primae quaestionis. 
<lb/>«Quod a quibusdam irrationabiliter astruitur». Si intelligatur quod quaelibet 
<lb/>actio mala sit, et peccatum; opinio irrationabilis est. Si autem intelligatur 
<lb/>quod quidquid agant, in peccatum semper permanent, dum sine fide sunt; 
<lb/>opinio rationabilis est. 
<lb/>«Nihil est bonum sine summo bono». Infideles igitur sunt sine summo bono 
<lb/>quantum ad illam societatem quae est per participationem gratiae, et ideo gratuitum 
<lb/>bonum in eis non est. Non tamen sunt sine summo bono quantum ad hoc 
<lb/>quod eius bonitatem per bona naturalia participant. 
<lb/>«Falsa virtus est etiam in optimis moribus»; quia scilicet non ducit ad aeternam 
<lb/>felicitatem, ad quam virtus perfecta et vera per actus meritorios ducere 
<lb/>potest. 
<lb/>«Sine caritate nullum mandatorum custoditur». Verum est quantum ad intentionem 
<lb/>praecipientis, sed non quantum ad substantiam praecepti: et hoc habitum 
<lb/>est dist. 28. 
<lb/>«Bonum enim multipliciter accipitur». Bonum, secundum Philosophum, dividitur 
<lb/>in utile, delectabile, et honestum. Ergo cum hic istae differentiae non 
<lb/>ponantur, videtur insufficienter distinguere. - Sed dicendum, quod Philosophus 
<lb/>assignat partes boni quae sunt ipsius secundum se; hic autem assignantur partes 
<lb/>boni in ordine ad aliud. Potest autem aliquid accipi esse bonum in ordine ad 
<lb/>tria. Primo modo ut in ordine ad finem: et sic respectu cuiusque finis dicitur 
<lb/>utile; respectu autem finis ultimi, qui est vita aeterna, dicitur bonum remunerabile, 
<lb/>quod est bonum honestum meritorium. Secundo modo ut in ordine ad aliquod 
<lb/>bonum simile illi quod ordinatur; vel sicut signum, et sic signum boni 
<lb/>dicitur bonum, ut patet in sacramentis legalibus; vel sicut praetendens eius 
<lb/>similitudinem, et sic bonum apparens dicitur bonum: et hoc praecipue est 
<lb/>bonum delectabile. Tertio modo in ordine ad praeceptum; et sic dicitur bonum 
<lb/>simpliciter quod lege praecipitur; et hoc est etiam remunerabile et honestum: et 
<lb/>secundario dicitur licitum bonum quod nullo praecepto prohibetur. Unde modi 
<lb/>Aristotelis quodammodo includuntur in istis. 
<lb/>«Peccatum quippe illud cogitandum est quod tantummodo peccatum est». Ista 
<lb/>solutio procedit, si accipiatur voluntarium simpliciter et perfecte, quod non in 
<lb/>omni peccato invenitur; sed si accipiatur voluntarium quocumque modo, sic 
<lb/>invenitur in quolibet peccato, ut ipse in processu solutionis ostendit. 
<lb/>«Quid enim, ut ait Augustinus, tam in voluntate quam ipsa voluntas?» Voluntas 
<lb/>dicitur esse in voluntate, dum actus voluntatis proximus in potestate ipsius 
<lb/>potentiae existit: utrumque enim dicitur voluntas, scilicet potentia et actus. 
<pb n="vol. 4, p. 954"/>
<lb/><hi rend="bold">IN SECUNDUM SENTENTIARUM, DISTINCTIO 42</hi>
<lb/><hi rend="bold">DIVISIO PRIMAE PARTIS TEXTUS</hi>
<lb/>Postquam determinavit de peccato in generali, hic determinat de peccato in 
<lb/>comparatione ad partes eius, et dividitur in partes duas: in prima determinat 
<lb/>diversas peccatorum partes et modos; in secunda specialiter determinat de 
<lb/>quodam peccato quod omnia alia transcendit, 43 dist.: «Est praeterea quoddam 
<lb/>genus peccati ceteris gravius». 
<lb/>Prima in duas: in prima inquirit ea quae possunt ad constitutionem unius peccati 
<lb/>convenire, quasi integrantia peccatum et constituentia; in secunda prosequitur 
<lb/>diversas peccatorum divisiones, ibi: «Modi autem peccatorum varias in 
<lb/>Scriptura habent distinctiones». Prima dividitur in duas: in prima inquirit, an 
<lb/>actio exterior et voluntas conveniant ad constitutionem unius peccati; in secunda 
<lb/>inquirit, utrum adhuc sit aliquid aliud in peccato praeter actum interiorem 
<lb/>et exteriorem, ibi: «Praeterea solet quaeri, cum ab aliquo perpetrato voluntate 
<lb/>peccato voluntas id agendi et actio transierit... utrum illud peccatum, usquequo 
<lb/>poeniteat, sit in eo». Circa primum duo facit: primo movet quaestionem; secundo 
<lb/>determinat eam, secundum diversorum opiniones, ibi: «Quidam dicunt unum 
<lb/>esse peccatum». Et haec dividitur in tres, secundum tres obiectiones, quibus 
<lb/>una opinio contra aliam invehitur: secunda incipit, ibi: «Sed adhuc eisdem 
<lb/>obiicitur»; tertia, ibi: «Item adhuc quaestioni instant». 
<lb/>«Praeterea, solet quaeri, cum ab aliquo perpetrato voluntate peccato voluntas id 
<lb/>agendi et actio transierit... utrum illud peccatum usquequo poeniteat, sit in eo». 
<lb/>Hic inquirit utrum praeter actum interiorem et exteriorem, sit aliquid aliud in 
<lb/>peccato quod remaneat, actu transeunte; et circa hoc tria facit: primo ostendit 
<lb/>quod transeunte actu interiori et exteriori, remaneat reatus; secundo ostendit 
<lb/>quot modis reatus dicitur, ibi: «Reatus in Scriptura multipliciter accipitur»: tertio 
<lb/>secundum reatus diversitatem assignat diversa genera peccatorum, ibi: 
<lb/>«Duo enim sunt peccatorum genera». 
<pb n="vol. 4, p. 956"/>
<lb/><hi rend="bold">QUAESTIO 1</hi>
<lb/>Hic quinque quaeruntur: 1. Si voluntas et actus exterior sunt unum; 2. Si transeunte 
<lb/>actu, remanet reatus; 3. De divisione peccatorum per veniale et mortale, 
<lb/>quae penes reatum sumitur; 4. De differentia venialis et mortalis, et praecipue 
<lb/>quantum ad genus operis; 5. Utrum peccatum mortale poenam aeternam 
<lb/>mereatur, et in hoc a veniali differat. 
<lb/>Articulus 1 
<lb/><hi rend="bold">Utrum voluntas peccati et actus sint duo peccata</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod voluntas et actus sint duo peccata. Quia Augustinus dicit, 
<lb/>quod ex hoc est aliquid peccatum, quia divinis 
<lb/>legibus contrariatur. Sed duo praecepta sunt diversa, quibus prohibetur voluntas 
<lb/>interior et actus exterior, ut patet Exod. 20: «Non furaberis»; item: «Non 
<lb/>concupisces rem proximi tui». Ergo actus exterior et interior, idest voluntas 
<lb/>prava, sunt diversa peccata. 
<lb/>2. Praeterea, non potest aliquis magis malus effici et magis peccator nisi per 
<lb/>hoc quod peccatum peccato accumulatur. Sed magis peccat qui voluntate et 
<lb/>actu peccat, quam qui voluntate vel actu tantum, ut patet Matth. 5: ubi gravior 
<lb/>poena redditur opprobria dicenti, quam solum contra fratrem irato. Ergo oportet 
<lb/>quod actus additus exterior sit aliud peccatum. 
<lb/>3. Praeterea, diversorum habituum sunt diversi actus. Sed non est idem habitus 
<lb/>perficiens id quod est rationale per essentiam, et rationale per participationem. 
<lb/>Cum igitur peccatum voluntatis sit in actu eius quod est rationale per essentiam, 
<lb/>quia voluntas in ratione est, ut Damascenus, et 
<lb/>Philosophus dicunt; actus autem exterior in eo quod est 
<lb/>rationale per participationem, quo mediante ab intellectu motus exterior egreditur; 
<lb/>videtur quod non sit unum peccatum voluntatis et actus exterioris. 
<lb/>4. Praeterea, multiplicato superiori multiplicatur inferius: unus enim homo non 
<lb/>est plura animalia. Sed actus est superior ad peccatum: quia peccatum nihil est 
<lb/>aliud quam quidam actus inordinatus. Cum igitur actus voluntatis et actus exterior 
<lb/>sint diversi actus, quia a diversis procedunt potentiis, videtur quod non 
<lb/>sunt unum peccatum voluntas interior et actus exterior. 
<lb/>5. Praeterea, unum accidens non potest in diversis subiectis esse. Sed actus 
<lb/>interior est sicut in subiecto in voluntate, cuius est actus; actus autem exterior 
<lb/>in potentia movente organum. Ergo non potest esse unum peccatum, cum peccatum 
<lb/>sit quoddam accidens. 
<pb n="vol. 4, p. 958"/>
<lb/>SED CONTRA, pluribus peccatis debentur diversae poenae. Sed non iniungitur 
<lb/>alia poena in satisfactione pro voluntate interiori et actu exteriori, sed una tantum. 
<lb/>Est ergo unum peccatum. 
<lb/>Praeterea, ubi unum propter alterum, ibi tantum unum, ut Philosophus dicit. 
<lb/>Sed actus exterior non est peccatum nisi propter voluntatem. Ergo 
<lb/>voluntas et actus exterior non sunt duo peccata, sed unum. 
<lb/><hi rend="bold">Solutio</hi>
<lb/>Dicendum, quod cum unum et ens convertantur, oportet ut secundum idem a 
<lb/>quo res habet esse, iudicium de eius unitate et multiplicatione accipiatur, sicut 
<lb/>patet in naturalibus, ubi res quae habet esse per formam, habet etiam unitatem 
<lb/>per formam; unde oportet quod diversarum rerum sint diversae formae: et 
<lb/>quamvis fortassis principium multiplicationis formae sit materiae divisio, ut in 
<lb/>his quae numero tantum differunt, nihilominus tamen non posset esse pluralitas 
<lb/>hominum, nisi essent plures formae humanae, et sic de aliis. Sicut autem superius 
<lb/>ostensum est, actus non ponitur in genere moris nisi propter voluntatem, 
<lb/>scilicet secundum quod est a voluntate elicitus vel imperatus; et ideo secundum 
<lb/>unitatem voluntatis est sumendum iudicium de unitate eius quod in genere 
<lb/>moris dicitur; unde contingit aliquid quod est unum in genere naturae consideratum, 
<lb/>ut unum motum continuum, esse plures secundum quod ad genus moris 
<lb/>retorquetur, si voluntas in actu varietur; ut quando bona intentione quis incipit, 
<lb/>et mala terminat, ut supra ostensum est dist. 40, qu. 1, art. 4: et e contrario 
<lb/>contingit esse actus plures, secundum quod ad genus naturae referuntur, qui 
<lb/>tamen sunt unum secundum quod in genere moris considerantur, ut patet in eo 
<lb/>qui furatur: quia omnes actus eius, qui ad finem furti ordinantur, peccatum 
<lb/>sunt, cum mala intentione fiant, qui possunt valde multi esse; et tamen omnes 
<lb/>computantur ut unum peccatum, quia non habent rationem peccati nisi secundum 
<lb/>quod per unam voluntatem in unum perversum finem ordinantur. 
<lb/>Sic ergo distinguere oportet in proposito: quia cum quaeritur utrum voluntas et 
<lb/>actus exterior sint diversa peccata, aut intelligitur de voluntate coniuncta actui 
<lb/>exteriori, aut de voluntate praecedente. Si de coniuncta, sic oportet quod peccatum 
<lb/>unum sit voluntas interior et actus exterior, quia voluntatis non multiplicatur 
<lb/>actus. Si autem de voluntate separata, sic est aliud peccatum, quia actus 
<lb/>voluntatis multiplicatur. Quando enim actum explet exteriorem, etiam actum 
<lb/>voluntatis iterat; et ideo oportet quod sint duo peccata non propter diversitatem 
<lb/>actus interioris et exterioris, sed propter diversitatem duorum actuum interiorum 
<lb/>voluntatis. 
<pb n="vol. 4, p. 960"/>
<lb/>AD OBIECTA 
<lb/>Ad primum ergo dicendum, quod in hoc praecepto: «Non concupisces rem proximi 
<lb/>tui», non prohibetur illa voluntas furandi quae est coniuncta actui, sed quae est ab 
<lb/>actu separata, quod etiam sine actu quamdam turpem iucunditatem habet; quae 
<lb/>autem coniuncta est actui, prohibetur illo praecepto quo furtum prohibetur: nihil 
<lb/>enim cadit sub praecepto vel prohibitione nisi secundum quod est in voluntate. 
<lb/>Ad secundum dicendum, quod intensio et remissio in his quae secundum magis 
<lb/>et minus dicuntur, non est per additionem, sicut in his quae secundum quantitatem 
<lb/>augmentantur, in quibus quantitas quantitati additur, ut maior quantitas 
<lb/>fiat: non enim calor calori additur ut magis calidum fiat, nec curvitas curvitati, 
<lb/>ut fiat magis curvum, ut in 4 Physic. dicitur: sed causatur intensio ex 
<lb/>hoc quod illud quod intenditur, magis perfectum invenitur, et opposito impermixtius. 
<lb/>Unde non oportet ad hoc quod aliquid magis peccet, quod peccatum 
<lb/>addatur (quia sic quaelibet circumstantia aggravans, peccatum esset) sed oportet 
<lb/>ut deformitas peccati perfectior sit: et hoc contingit quando aliquis per 
<lb/>actum exteriorem peccat; quia maior est deformitas quae in actu interiori et 
<lb/>exteriori est, quam illa quae tantum in voluntate est; nisi forte sit voluntas completa, 
<lb/>quae pro actu reputatur. 
<lb/>Ad tertium dicendum, quod a diversis habitibus diversi actus eliciuntur; non 
<lb/>tamen oportet quod semper illi actus diversi sint diversa peccata, vel etiam 
<lb/>diversa merita; sed possunt esse unum, ut patet praecipue quando unum peccatum 
<lb/>imperat actum alterius peccati, ut cum quis furatur propter gulam; est enim 
<lb/>tunc unum peccatum diversas habens deformitates, quamvis sint ibi plures actus. 
<lb/>Ad quartum dicendum, quod actus simpliciter acceptus, non est genus peccati 
<lb/>nisi secundum quod sub voluntate cadit; et ideo ubi non multiplicatur actus 
<lb/>voluntatis, non multiplicatur peccatum. 
<lb/>Ad quintum dicendum, quod peccatum sicut in primo subiecto est in voluntate, 
<lb/>sicut supra, dist. praec., quaest. 2, art. 2, dictum est: et ideo non est inconveniens 
<lb/>ut et peccatum in diversis actibus consistat: quia inquantum sunt actus, 
<lb/>habent subiecta diversa, potentias scilicet elicientes actum; inquantum vero ad 
<lb/>genus moris pertinent, habent unum subiectum voluntatem. 
<lb/>ARTICULUS 2 
<lb/><hi rend="bold">Utrum reatus peccati maneat post peccatum</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod post actum peccati reatus non remaneat. Cessante enim causa, 
<lb/>cessat effectus. Sed aliquis non est reus poenae nisi propter actum. Ergo post 
<lb/>actum non remanet reatus. 
<pb n="vol. 4, p. 962"/>
<lb/>2. Si dicatur, quod aliquis est reus poenae, non solum quia hoc facit, sed indifferenter 
<lb/>quia hoc facit vel quia hoc fecit; contra. Manente causa, manet effectus. 
<lb/>Sed ex quo aliquis actum peccati fecit, non potest illud non fecisse; quia ut 
<lb/>quod praeteritum est non fuerit, etiam nec Deus facere potest, ut in 1 libro dictum 
<lb/>est, dist. 24, quaest. 2, art. 2. Ergo nunquam aliquis a reatu culpae absolvi 
<lb/>posset. 
<lb/>3. Si dicatur, quod reatus manet post actum propter effectum quem actus in 
<lb/>subiecto relinquit, qui removeri potest; contra. Effectus relictus ex actu, est 
<lb/>dispositio habitus. Sed propter neutrum istorum homo reus poenae tenetur, 
<lb/>quia homo a reatu poenae absolvitur adhuc dispositione ad peccatum per 
<lb/>consuetudinem inducta in eo manente: et similiter quandoque dispositio et 
<lb/>habitus tollitur; et tamen reatus remanet, ut quando aliquis per avaritiam peccans, 
<lb/>habitum avaritiae acquirit, qui postmodum habitus corrumpitur in eodem 
<lb/>per prodigalitatis actus, ex quibus habitus contrarius generatur, etiam sine hoc 
<lb/>quod gratia interveniat, quae reatum solvit. Ergo non potest dici, quod propter 
<lb/>effectum relictum ex actu, reatus post actum remaneat. 
<lb/>4. Si dicatur, quod non manet reatus post actum propter effectum praedictum, 
<lb/>sed propter maculam; contra. Macula illa si non sit dispositio vel habitus, nihil 
<lb/>aliud potest esse quam gratiae privatio. Sed privatio gratiae communis est 
<lb/>omnibus peccatis mortalibus. Ergo ex omnibus mortalibus manet una macula, 
<lb/>et ita unus reatus; quod falsum est. 
<lb/>5. Praeterea, infusa gratia, cessat gratiae privatio. Sed adhuc tamen aliquis 
<lb/>reatus manet, quo homo ad poenam saltem temporalem obligatur. Ergo non 
<lb/>videtur quod per privationem gratiae reatus post actum remaneat. 
<lb/>SED CONTRA, nullus punitur iuste nisi ad poenam obligatus. Sed peccatores iuste 
<lb/>puniuntur, postquam actu non peccant. Ergo sunt obligati ad poenam: ergo est 
<lb/>in eis reatus, qui nihil aliud est quam obligatio ad poenam. 
<lb/>Praeterea, sicut se habet actus virtutis ad praemium, ita se habet peccati actus 
<lb/>ad poenam. Sed transeunte actu virtutis, adhuc manet meritum praemii. Ergo 
<lb/>transeunte actu peccati, adhuc manet reatus poenae. 
<lb/><hi rend="bold">Solutio</hi>
<lb/>Respondeo dicendum, quod reatus dicitur secundum quod aliquis est reus poenae; 
<lb/>et ideo proprie reatus nihil est aliud quam obligatio ad poenam: et quia 
<lb/>haec obligatio quodammodo est media inter culpam et poenam, ex eo quod 
<lb/>propter culpam aliquis ad poenam obligatur; ideo nomen medii transumitur ad 
<lb/>extrema, ut interdum ipsa culpa, vel etiam poena, reatus dicatur, ut in littera 
<lb/>dicitur. Cum autem poena sit medicina quaedam, ut Philosophus in 2 Ethic. 
<lb/>dicit, et medicina non detur nisi contra defectum aliquem; oportet quod ad poenam 
<lb/>aliquis pro aliquo defectu obligetur: non quod ille defectus semper sanetur 
<pb n="vol. 4, p. 964"/>
<lb/>per poenam in eo in quo est, ut patet in damnatis, et in fure qui suspenditur; sed 
<lb/>poena recompensat defectum in statu universi, vel etiam reipublicae, propter 
<lb/>ordinem iustitiae qui in poena apparet. Non autem defectus quilibet ad poenam 
<lb/>obligat (sunt enim defectus quidam involuntarii magis misericordiam quam 
<lb/>iram provocantes), sed illi solum defectus qui ex actibus voluntatis relinquuntur 
<lb/>poenam merentur in eo qui voluntarie in defectum inducitur: unde cum transeunte 
<lb/>actu remaneat defectus, oportet quod etiam reatus remaneat post actum. 
<lb/>AD OBIECTA 
<lb/>Ad primum ergo dicendum, quod causa proxima reatus est ipse defectus per 
<lb/>actum peccati inductus; actus vero est sicut causa remota: unde non oportet 
<lb/>quod transeunte actu reatus transeat. 
<lb/>Ad secundum dicendum, quod non solum quia verum est dicere aliquem actum 
<lb/>peccati quandoque egisse, ad poenam obligatur (quia sic quandocumque verum 
<lb/>esset dicere eum hoc fecisse, esset poenae obnoxius): sed quia defectus manet 
<lb/>in ipso adhuc propter actum quem prius fecit. 
<lb/>Ad tertium dicendum, quod reatus non fundatur, per se loquendo, super dispositionem 
<lb/>vel habitum, sed per accidens, secundum quod talis dispositio vel habitus 
<lb/>cuidam defectui coniungitur. 
<lb/>Ad quartum dicendum, quod privatio gratiae non habet rationem maculae nisi 
<lb/>secundum quod ex actu praecedenti inducitur: et ideo secundum diversitatem 
<lb/>actuum sunt etiam diversae maculae: quamvis enim quolibet actu peccati mortalis 
<lb/>quaelibet virtus privetur, non tamen eodem modo; sed actu luxuriae castitas 
<lb/>per se privatur, et aliae virtutes ex consequenti, secundum quod sunt castitati 
<lb/>annexae; per furtum autem actus iustitiae per se, et aliarum virtutum ex 
<lb/>consequenti; et sic de aliis: ideo non oportet quod omnium peccatorum sit una 
<lb/>macula vel unus reatus. 
<lb/>Ad quintum dicendum, quod in peccante sunt duo defectus: unus qui est in ipso 
<lb/>actu peccati, secundum quod aliquis limites legis divinae et rationis rectae 
<lb/>transgreditur: alius est in ipso peccante, idest privatio virtutis ex priori defectu 
<lb/>actus inducta. Quamvis autem cum aliquis gratiam recuperat, secundus defectus 
<lb/>tollatur, non tamen ex toto primus sublatus est: quia oportet ut quantum 
<lb/>voluntati suae obedivit praeter legem Dei, tantum etiam in contrarium recompenset, 
<lb/>ut sic iustitiae servetur aequalitas: et ideo post gratiam recuperatam 
<lb/>iniungitur satisfactio, et est adhuc homo reus temporalis poenae. 
<pb n="vol. 4, p. 966"/>
<lb/>ARTICULUS 3 
<lb/><hi rend="bold">Utrum peccatum convenienter dividatur in mortale et veniale</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod peccatum inconvenienter per mortale et veniale dividatur. Ea 
<lb/>enim quae in infinitum differunt, in uno genere non conveniunt, sicut creator et 
<lb/>creatura, ens et non ens. Sed veniale et mortale sunt huiusmodi; cum uni 
<lb/>debeatur poena temporalis, alteri aeterna, ut patet in littera. Ergo peccatum 
<lb/>per haec duo dividi non debet. 
<lb/>2. Praeterea, determinatio diminuens de ratione eius cui additur, infert oppositum 
<lb/>eius: bene enim sequitur: est homo mortuus: ergo non est homo. Sed veniale 
<lb/>est determinatio diminuens de ratione peccati: ex hoc enim quod peccatum 
<lb/>est, est dignum poena, et non venia. Ergo veniale peccatum non debet condividere 
<lb/>peccatum contra mortale, sicut nec animal mortuum condividit animal contra animal 
<lb/>vivum. 
<lb/>3. Praeterea, divisio omnis debet fieri per opposita. Sed veniale et mortale non 
<lb/>sunt opposita, cum se simul compatiantur. Ergo inconvenienter peccatum per 
<lb/>mortale et veniale dividitur. 
<lb/>4. Praeterea, culpa opponitur gratiae. Sed veniale non opponitur gratiae, quia 
<lb/>stat simul cum ea. Ergo veniale non est peccatum, et sic non debet dividere 
<lb/>genus peccati contra mortale. 
<lb/>5. Praeterea, in omni peccato est aversio ab incommutabili bono tamquam formale. 
<lb/>Sed veniale non habet aversionem a bono incommutabili: quia peccans 
<lb/>venialiter non avertitur a fine ultimo, sed viae inordinate inhaeret. Ergo veniale 
<lb/>peccatum non proprie est peccatum; et sic idem quod prius. 
<lb/>SED CONTRA, 1 Ioan. 1, 8: «Si dixerimus quod peccatum non habemus, nos ipsos 
<lb/>seducimus, et veritas in nobis non est». Constat autem quod non loquitur de mortali 
<lb/>peccato, quia sine illo sunt sancti. Ergo oportet ponere peccatum veniale. 
<lb/>Praeterea, dispositio et habitus ad eamdem speciem qualitatis pertinent; unde 
<lb/>invenitur scientia dispositio et habitus. Ergo oportet a simili quod in peccato 
<lb/>inveniatur aliquid quod se habet per modum dispositionis, et aliquid quod 
<lb/>habet perfectam rationem peccati. Dispositio autem ad peccatum mortale, est 
<lb/>peccatum veniale. Ergo mortale peccatum oportet supponere veniale. 
<lb/><hi rend="bold">Solutio</hi>
<lb/>Respondeo dicendum, quod est duplex modus dividendi commune in ea quae 
<lb/>sub ipso sunt, sicut est duplex communitatis modus. Est enim quaedam divisio 
<lb/>univoci in species per differentias quibus aequaliter natura generis in speciebus 
<lb/>participatur, sicut animal dividitur in hominem et equum, et huiusmodi; alia 
<pb n="vol. 4, p. 968"/>
<lb/>vero divisio est eius quod est commune per analogiam, quod quidem secundum 
<lb/>perfectam rationem praedicatur de uno dividentium, et de altero imperfecte et 
<lb/>secundum quid, sicut ens dividitur in substantiam et accidens, et in ens actu et 
<lb/>in ens potentia: et haec divisio est quasi media inter aequivocum et univocum; 
<lb/>et talis divisio est peccati in mortale et veniale: quia ratio peccati perfecte in 
<lb/>mortali invenitur; in veniali vero non nisi imperfecte et secundum quid; unde 
<lb/>minimum quod potest esse de ratione peccati in aliquo actu est in veniali; sicut 
<lb/>minimum quod potest esse de natura entis est in ente in potentia et in ente per 
<lb/>accidens, et hoc ipsa nomina ostendunt: quia venia non debetur peccato nisi 
<lb/>secundum quod aliquam imperfectionem peccati habet; mors autem debetur 
<lb/>peccato inquantum peccatum est; et ideo mortale peccatum perfectum quid in 
<lb/>genere peccati dicit, veniale autem imperfectum. 
<lb/>AD OBIECTA 
<lb/>Ad primum ergo dicendum, quod mortale et veniale non conveniunt in peccato 
<lb/>sicut in genere univoce de eis praedicato, sed sicut in eo quod eis per analogiam 
<lb/>commune est. 
<lb/>Ad secundum dicendum, quod venia debetur alicui dupliciter: vel sicut ei quod 
<lb/>indulgetur, vel sicut ei quod est indulgentiae ratio. Sicut ei quod indulgetur, non 
<lb/>debetur alicui nisi peccato: quia nihil indulgetur, nisi quod poenam meretur. 
<lb/>Sicut ei quod est indulgentiae ratio, nunquam venia peccato debetur, sed vel 
<lb/>infirmitati, vel alicui quod facit imperfectionem in genere peccati. Peccatum 
<lb/>autem veniale non dicitur veniale sicut remissionis ratio, sed sicut id quod facile 
<lb/>remittitur propter imperfectionem peccati; unde per hoc quod dicitur veniale, 
<lb/>non tollitur tota ratio peccati, sicut per hoc quod dicitur mortuum, tollitur tota 
<lb/>ratio hominis. Unde non sequitur quod veniale peccatum non sit peccatum, sed 
<lb/>est imperfectum quid in genere peccati. 
<lb/>Ad tertium dicendum, quod oppositio venialis et mortalis est secundum perfectum 
<lb/>et imperfectum; unde non omnino excludunt se, sed unum est dispositio ad 
<lb/>aliud. Vel dicendum, quod opposita inesse eidem non secundum idem non est 
<lb/>inconveniens; et ideo cum peccatum veniale et mortale non sint in homine 
<lb/>secundum eumdem actum, sed secundum diversos (qui etiam simul non sunt), 
<lb/>non oportet quod tollatur oppositio venialis et mortalis. 
<lb/>Ad quartum dicendum, quod peccatum quod completam rationem culpae habet, 
<lb/>directe gratiae opponitur: peccatum vero veniale, quod imperfectam rationem 
<lb/>culpae habet, non opponitur gratiae nisi indirecte, ut scilicet est dispositio 
<lb/>quaedam ad mortale. Quae autem sic sunt opposita, non est inconveniens esse 
<lb/>simul, sicut siccitas, quae dispositio est ad calorem, est simul cum frigore; unde 
<lb/>non est inconveniens quod veniale sit culpa, et simul cum gratia. 
<lb/>Ad quintum dicendum, quod averti a fine incommutabili, est dupliciter: vel in 
<lb/>habitu, vel in actu tantum. Secundum habitum avertitur qui sibi alium finem 
<lb/>contrarium ponit, et hoc est in peccato mortali; unde qui peccat mortaliter, est 
<pb n="vol. 4, p. 970"/>
<lb/>sicut recedens a via. In actu vero tantum aliquis avertitur, quando aliquis actum 
<lb/>aliquem facit quo in Deum non tendit, ex eo quod inordinate ei quod est ad 
<lb/>finem inhaeret, non tamen ita ut illud quod est ad finem quasi finem constituat; 
<lb/>et hoc est in peccato veniali; unde peccans venialiter similatur ei qui nimis 
<lb/>moratur in via, et hoc non est averti nisi secundum quid: sicut etiam quod 
<lb/>retardat motum corporis gravis, non aufert gravitatem suam et inclinationem in 
<lb/>finem; auferret autem si contrarium sibi motum daret, ut quando ex gravi leve 
<lb/>generatur. 
<lb/>ARTICULUS 4 
<lb/><hi rend="bold">Utrum peccatum veniale distinguatur a mortali</hi>
<lb/><hi rend="bold">Ad quartum sic proceditur.</hi>
<lb/>1. VIDETUR, quod veniale peccatum a mortali non distinguatur. Quidquid enim 
<lb/>tollit virtutem est mortale peccatum. Sed omne peccatum tollit virtutem: quia 
<lb/>omne peccatum recessus ab aequalitate est; virtus autem aequalitas quaedam 
<lb/>est. Ergo peccatum veniale a mortali non distinguitur. 
<lb/>2. Praeterea, ea quae per se distinguuntur non transmutantur invicem. Sed 
<lb/>veniale et mortale invicem transmutantur: quia nihil adeo est veniale quod non 
<lb/>fiat mortale dum placet; similiter omnis culpa mortalis per confessionem fit 
<lb/>venialis, ut Ambrosius dicit. Ergo veniale et mortale 
<lb/>non distinguuntur nisi per accidens. 
<lb/>3. Si dicatur, quod peccatum mortale distinguitur a veniali, quia mortale est 
<lb/>contra praeceptum, veniale praeter praeceptum; contra. In hoc differunt praecepta 
<lb/>legis disciplinae a praeceptis legis naturalis, quod praecepta legis disciplinae 
<lb/>prohibent ea quae non sunt mala nisi quia prohibita; praecepta vero 
<lb/>legis naturalis prohibent ea quae sunt prohibita quia mala. Ergo in his quae 
<lb/>lege naturali prohibentur, distinctio mali non sumitur ex prohibitione legis, sed 
<lb/>potius ex ipsa natura actus. 
<lb/>4. Praeterea, praeter affirmationem nihil est nisi negatio, et praeter negationem 
<lb/>nihil est nisi affirmatio, cum inter affirmationem et negationem nihil sit 
<lb/>medium. Sed qui non facit quod praecepto affirmativo praecipitur, contra praeceptum 
<lb/>committit: similiter qui facit quod praecepto negativo prohibetur, contra 
<lb/>praeceptum facit. Ergo quicumque peccat praeter praeceptum, peccat contra 
<lb/>praeceptum; et ita distinctio nulla est. 
<lb/>5. Si dicatur, quod differunt mortale et veniale ex hoc quod veniale est exitus a 
<lb/>medio virtutis, tamen prope medium, mortale autem exitus longinquus a medio, 
<lb/>sicut dicit Philosophus in 2 Ethic., quod qui parum secedit a 
<lb/>medio, non vituperatur, contra. Quia, sicut ibidem dicitur, non est determinatum 
<pb n="vol. 4, p. 972"/>
<lb/>apud nos, quando multum et quando parum a medio recedatur. Si ergo non differat 
<lb/>veniale a mortali nisi secundum parvum et magnum recessum, non posset 
<lb/>apud nos determinari quod esset peccatum mortale et quod veniale: quod esset 
<lb/>valde periculosum. 
<lb/>SED CONTRA, diversitas poenarum respondet diversitati culpae. Sed poena temporalis 
<lb/>differt ab aeterna. Ergo et peccatum veniale differt a mortali; cum uni 
<lb/>debeatur poena temporalis, alteri aeterna. 
<lb/>Praeterea, in quolibet genere perfectum et imperfectum habent determinatam 
<lb/>distinctionem. Sed veniale et mortale differunt ut perfectum et imperfectum in 
<lb/>genere peccati, ut ex praedictis patet. Ergo oportet quod habeant determinatam 
<lb/>distinctionem ad invicem. 
<lb/><hi rend="bold">Solutio</hi>
<lb/>Respondeo dicendum, quod, ut ex dictis patet, veniale peccatum dicitur cuius 
<lb/>reatus facile solvitur; et ideo veniale tripliciter dicitur. Uno modo dicitur veniale 
<lb/>ex causa; quod quidem facile remissibile est, quia causa peccati quamdam 
<lb/>rationem veniae habet, sicut ea quae per ignorantiam et infirmitatem peccantur. 
<lb/>Secundo dicitur veniale ab eventu, quia scilicet per aliquid peccato superveniens, 
<lb/>efficitur poena eius cito solubilis, sicut confessio adveniens peccato 
<lb/>mortali, facit poenam eius proportionatam viribus poenitentis virtute clavium. 
<lb/>Tertio dicitur veniale, quando ipse actus per se facile remissibilis est, eo quod 
<lb/>non perfecte pertingit ad plenam rationem peccati: et istud proprie dicitur 
<lb/>veniale de quo nunc agitur, quod a mortali distinguitur. Primo enim et secundo 
<lb/>modo dictum veniale non distinguitur a mortali: quia mortale potest per ignorantiam 
<lb/>fieri, et illud quod est mortale, fit veniale per confessionem. 
<lb/>Imperfectio autem peccati potest esse dupliciter: vel ex genere actus, vel ex 
<lb/>parte peccantis. Genus autem ipsius actus sumitur ex materia et obiecto; unde 
<lb/>sicut dicitur bonum ex genere propter debitam materiam, ita malum ex genere 
<lb/>propter indebitam; et est veniale ex genere propter materiam in qua peccatur. 
<lb/>In illa autem materia peccatum perfecte invenitur in qua si peccetur, virtus 
<lb/>caritatis ad Deum et ad proximum dissolvitur, per quam vita est animae; et ideo 
<lb/>quando aliquis peccat in his sine quibus recte servatis non remanet subiectio 
<lb/>hominis ad Deum, et foedus humanae societatis, tunc est peccatum mortale ex 
<lb/>genere: et talia peccata Philosophus malitias appellat; 
<lb/>unde vult quod non omnis vitiosus sit malus: sicut patet quod non potest 
<lb/>homo debite Deo esse subiectus, si Deo non credat, si ei non obediat, et huiusmodi. 
<lb/>Similiter etiam societas humanae vitae servari non posset, nisi unicuique 
<lb/>servaretur quod suum est; et ideo furtum et aliae species iniustitiae sunt peccata 
<lb/>mortalia ex genere, et similiter est in omnibus aliis. Ea vero sine quibus 
<pb n="vol. 4, p. 974"/>
<lb/>societas humana servari potest, non faciunt peccatum esse mortale ex genere, 
<lb/>quamvis etiam deformis actus sit: sicut superfluus ludus, et aliquid huiusmodi: 
<lb/>et talia dicuntur venialia ex genere. Sed sicut quod est bonum ex genere, potest 
<lb/>fieri male, et non e converso; ita quod est veniale ex genere, tali modo potest 
<lb/>fieri quod erit mortale, ut si credatur esse mortale quod veniale est, et si tantum 
<lb/>quis in re temporali delectatur ut finem sibi in ea constituat: quia sic non servatur 
<lb/>debita reverentia ad Deum, qui est ultimus finis, et citra quem omnia sunt 
<lb/>diligenda. 
<lb/>Ex parte vero peccantis est imperfectio peccati, propter imperfectionem potentiae 
<lb/>elicientis actum, sicut primi motus sensualitatis, qui deliberationem praecedunt, 
<lb/>peccata venialia sunt, quamvis in materia sint mortalis peccati. Sed 
<lb/>haec sunt venialia per accidens; et ideo adveniente consensu rationis deliberatae, 
<lb/>efficiuntur mortalia. 
<lb/>AD OBIECTA 
<lb/>Ad primum ergo dicendum, quod veniale non corrumpit virtutem quantum ad 
<lb/>habitum (hoc enim mortalis est proprium); sed exit ab aequalitate quam ratio 
<lb/>ponit in actu virtutis. 
<lb/>Ad secundum patet solutio per ea quae dicta sunt: quia procedit de veniali ex 
<lb/>eventu; et iterum quod veniale fiat mortale non est inconveniens, sicut etiam 
<lb/>quod est bonum ex genere, potest male fieri. 
<lb/>Ad tertium dicendum, quod praecepta legis intendunt hominem ordinare ad 
<lb/>dilectionem proximi et Dei: quia finis praecepti est caritas, 1 Tim. 1; et ideo illa 
<lb/>sola mortalia sunt ex genere de quibus dictum est: haec enim directe fiunt contra 
<lb/>praecepta legis, non solum legis scriptae, sed etiam naturalis. Quamvis 
<lb/>autem aliquid non sit malum, quia est prohibitum lege exteriori, tamen ideo est 
<lb/>malum, quia prohibetur lege interiori: lex enim interior est ipsum lumen rationis, 
<lb/>quo agenda discernimus: et quidquid in humanis actibus huic lumini est 
<lb/>consonum, totum est rectum; quod autem contra hoc lumen est, homini est 
<lb/>innaturale et malum; et pro tanto malum dicitur, quia prohibetur interiori lege. 
<lb/>Ad quartum dicendum, quod affirmatio opposita praecepto negativo est et praeter 
<lb/>praeceptum et contra praeceptum: similiter et negatio opposita affirmativo; 
<lb/>sed quaedam negationes et affirmationes sunt non oppositae directe ipsis praeceptis 
<lb/>affirmativis et negativis, sed indirecte, quia disponunt ad ea quae directe 
<lb/>opponuntur; et ideo huiusmodi sunt praeter praeceptum; haec enim etiam hoc 
<lb/>modo non discordant a lumine rationis ut ab ultimo fine abducentia, sed ut 
<lb/>quaedam impedimenta finis. 
<lb/>Ad quintum dicendum, quod hoc modo esse proximum medio vel remotum, ut 
<lb/>dictum est, facit peccatum mortale et veniale, et non sicut obiectio tangit: ut sit 
<lb/>differentia secundum hoc quod est abduci a fine virtutis et non abduci, et non 
<lb/>solum secundum intentionem et remissionem circumstantiarum, ut obiectio 
<lb/>procedit. 
<pb n="vol. 4, p. 976"/>
<lb/>ARTICULUS 5 
<lb/><hi rend="bold">Utrum peccatum mortale et veniale</hi>
<lb/><hi rend="bold">differant per poenam aeternam et temporalem</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod peccatum mortale et veniale non differant per aeternam poenam 
<lb/>et temporalem. Quaecumque enim finita sunt, possunt habere aliquam proportionem 
<lb/>ad invicem. Sed conversio quae est in peccato veniali, finita est; et 
<lb/>similiter quae est in peccato mortali. Ergo proportionabiles sunt. Sed secundum 
<lb/>mensuram delectationis, quae ex parte conversionis se tenet, est quantitas poenae; 
<lb/>Apoc. 18, 7: «Quantum glorificavit se et in deliciis fuit, tantum date illi 
<lb/>tormentum et luctum». Ergo et poena venialis debet proportionari poenae mortalis; 
<lb/>et ita non differunt secundum aeternum et temporale. 
<lb/>2. Praeterea, secundum quantitatem culpae est quantitas poenae. Sed ille qui peccat 
<lb/>mortaliter, non peccat infinito tempore, quamvis in infinitum bonum peccet. 
<lb/>Ergo etiam non debet puniri aeterna poena, sed damno infiniti boni ad tempus. 
<lb/>3. Si dicatur, quod punitur aeternaliter, quia peccavit in suo aeterno; contra. 
<lb/>Quia multi sunt qui non toto tempore vitae suae in peccati actu perdurant; sed 
<lb/>dum peccant, cogitant se quandoque a peccati actu recessuros. Ergo talis secundum 
<lb/>hoc in suo aeterno non peccavit; et ita non debet puniri aeterna poena. 
<lb/>4. Praeterea, nullus iudex, nisi sit crudelis, infligit poenam quasi delectatus in 
<lb/>poena, sed propter emendationem. Si igitur Deus est piissimus iudex, non infligit 
<lb/>poenam pro peccato mortali, nisi propter emendationem eorum quae punit; 
<lb/>et ita videtur quod non in aeternum puniat. 
<lb/>5. SED CONTRA, videtur quod etiam veniali debeatur poena aeterna. Quia contingit 
<lb/>quod aliquis toto tempore vitae suae in peccato veniali perduret. Si igitur 
<lb/>aliquis punitur aeternaliter, ut dicit Gregorius, quia in suo aeterno 
<lb/>peccavit, videtur quod talis aeternaliter puniri debeat. 
<lb/>6. Praeterea, ponatur quod aliquis moriatur in peccato mortali et veniali: constat 
<lb/>quod iste statim ut moritur, ad infernum descendit. Cum ergo veniale non 
<lb/>remaneat impunitum, ibi punitur non tantum pro mortali, sed etiam pro veniali. 
<lb/>Sed poena inferni est aeterna; quia in inferno nulla est redemptio. Ergo peccatum 
<lb/>veniale aeterna poena punitur. 
<lb/>7. Praeterea, sit ita quod aliquis ad perfectam aetatem veniat imbaptizatus, in 
<lb/>qua iam peccati poena reus teneri potest, et in primo instanti illius temporis 
<lb/>venialiter peccet, et moriatur: constat quod ille pro peccato veniali punitur. 
<lb/>Non autem in limbo puerorum, quia poena sensibilis, quae veniali debetur, non 
<lb/>est ibi: nec etiam in purgatorio, quia gratiam non habet, sine qua nulla purgatio 
<lb/>peccati esse potest. Ergo punietur in inferno pro veniali: et ita veniale ad 
<lb/>mortem aeternam obligat, sicut et mortale. 
<pb n="vol. 4, p. 978"/>
<lb/><hi rend="bold">Solutio</hi>
<lb/>Respondeo dicendum, quod ratio quare mortale peccatum ad aeternam poenam 
<lb/>obligat, potest sumi ex tribus. Primo ex parte eius in quem peccatur, qui est 
<lb/>infinite magnus, scilicet Deus, unde et offensa illius infinita poena digna est; 
<lb/>quia quanto est dignior in quem peccatur, tanto peccatum magis punitur. 
<lb/>Secundo ex voluntate peccantis. Constat enim quod peccans mortaliter, finem 
<lb/>delectationis suae in eo quo mortaliter peccat, ponit, ut etiam Deum pro illo 
<lb/>contemnat. Constat autem quod quicumque summe diligit aliquid sicut finem 
<lb/>suae voluntatis, ex hoc ipso vellet semper sibi adhaerere: et ideo peccans mortaliter 
<lb/>illo actu voluntatis quo peccatum mortale eligit, eligit peccato semper 
<lb/>adhaerere, nisi per accidens retrahatur vel timore poenae, vel aliquo huiusmodi; 
<lb/>sed si infinite adhaerere posset, semper adhaereret: et ideo in suo aeterno 
<lb/>peccat, et propter hoc aeterna poena est dignus. Tertio ex ipso statu peccantis 
<lb/>mortaliter, qui per peccatum gratia privatur; unde cum sine gratia non possit 
<lb/>fieri remissio culpae, si in peccato mortali moriatur, semper in culpa remanebit, 
<lb/>cum ulterius non sit gratiae susceptibilis. Manente autem culpa, semper est 
<lb/>obnoxius poenae; alias remaneret aliquid inordinatum in universo; et ideo talis 
<lb/>in aeternum punietur. Peccatum vero veniale neque contra Deum est, neque in 
<lb/>eo finis constituitur, neque gratia privat: et ideo non debetur sibi poena aeterna, 
<lb/>sed tantum temporalis. 
<lb/>AD OBIECTA 
<lb/>Ad primum ergo dicendum, quod conversio mortalis et venialis peccati non sunt 
<lb/>proportionabiles; quia per unam adhaeretur rei temporali ut fini, per aliam ut 
<lb/>ei quod est ad finem: et haec duo non sunt proportionabilia, quia non sunt eiusdem 
<lb/>generis: proportio enim est commensuratio quantitatum eiusdem generis, 
<lb/>ut dicitur in 5 Euclidis. 
<lb/>Ad secundum dicendum, quod ex hoc quod contra infinitum peccat, debetur sibi 
<lb/>poena infinita. Non autem potest esse infinita acerbitate, quia in creatura finita 
<lb/>non potest esse qualitas infinita; sed recompensatur per durationem infinitam, 
<lb/>quia creatura rationalis durationis in infinitum capax est: et quia actualiter 
<lb/>peccavit, debetur sibi non solum poena damni, sed etiam poena sensus. 
<lb/>Ad tertium dicendum, quod non dicitur in suo aeterno peccasse quia semper in 
<lb/>actu peccati permanserit; sed quia in uno actu voluntatis adhaesit peccato tali 
<lb/>modo, ut ei in aeternum adhaereret, si impune posset. Vel dicendum, quod dicitur 
<lb/>in suo aeterno peccasse qui mortaliter peccavit, quia privavit se gratia per 
<lb/>peccatum mortale, sine qua homo non potest a peccato liberari: et ideo impotentem 
<lb/>se reddidit ad resurgendum; unde quantum in ipso fuit, se obligavit ut in 
<lb/>peccato in aeternum permaneret. 
<pb n="vol. 4, p. 980"/>
<lb/>Ad quartum dicendum, quod Deus non infligit poenam aeternam quasi in poena 
<lb/>propter poenam delectatus, sed quia delectatur in ordine iustitiae suae, cuius 
<lb/>pulchritudo apparet in perpetua poena perpetuae culpae. 
<lb/>Ad quintum dicendum, quod peccans venialiter non peccat in suo aeterno, quia 
<lb/>neque adhaeret peccato veniali ut fini, quia iam esset mortale, neque etiam 
<lb/>impotentem se reddit ad resurgendum; et ideo non debetur sibi poena aeterna, 
<lb/>quamvis fortasse toto tempore vitae suae in veniali permaneat. 
<lb/>Ad sextum dicendum, quod ille qui decedit cum mortali et veniali simul punitur 
<lb/>in inferno pro veniali, et punitur in aeternum; longe tamen minus acerba poena quam illa 
<lb/>quae est pro mortali. Hoc autem accidit veniali, inquantum mortali coniunctum est, 
<lb/>quod gratia privat, sine qua nulla poena potest esse purgativa et expiativa. 
<lb/>Ad septimum dicendum, quod positio illa est impossibilis: quod sic patet. Si 
<lb/>enim aliquid est sufficiens ad excusandum peccatum maius, multo amplius sufficit 
<lb/>ad excusandum minus. Sed imperfectio aetatis excusat peccatum mortale, 
<lb/>ut puer nondum usum liberi arbitrii habens peccati mortalis reus non habeatur, 
<lb/>etiam si actum faciat qui ex genere peccatum mortale sit; unde multo amplius 
<lb/>excusat infantia ne peccatum veniale imputetur; et ideo non potest esse quod 
<lb/>homo venialiter peccet ante illud tempus quo usum rationis habet, ut iam mortaliter 
<lb/>peccare possit. Statim autem ut ad tempus illud pervenit, vel gratiam 
<lb/>habet, vel in peccato mortali est: quia si facit quod in se est, Deus ei gratiam 
<lb/>infundit; si autem non facit, peccat mortaliter: quia tunc est tempus ut de salute 
<lb/>sua cogitet, et ei operam det; et ideo positio est impossibilis. Si tamen ponatur 
<lb/>per impossibile, tunc talis punietur poena sensibili in inferno, et poena illa erit 
<lb/>aeterna. Sed hoc accidit veniali inquantum est sine gratia. 
<lb/><hi rend="bold">EXPOSITIO PRIMAE PARTIS TEXTUS</hi>
<lb/>«Quidam dicunt unum esse peccatum, alii vero dicunt diversa esse peccata». 
<lb/>Utraque opinio est vera aliquo modo intellecta: quia si accipiatur voluntas 
<lb/>coniuncta actui, sic voluntas et actus exterior sunt unum peccatum; si autem 
<lb/>sumatur voluntas separata ab actu, sic sunt duo peccata numero, sed unum specie. 
<lb/>«Ad quod illi etiam dicunt». Praeter istam responsionem quae hic ponitur, potest 
<lb/>esse alia, quae in primo articulo posita est. 
<lb/>«Praeterea solet quaeri, cum ab aliquo perpetrato voluntate peccato voluntas 
<lb/>id agendi et actio transierit... utrum illud peccatum, usquequo poeniteat, sit in 
<lb/>eo». Cum in peccato non solum sit actus et reatus, sed etiam macula; videtur 
<lb/>insufficienter procedere, cum de macula mentionem non faciat. - Sed dicendum, 
<lb/>quod macula est medium inter actum peccati et reatum, quasi effectus actus et 
<lb/>fundamentum reatus; et ideo per extrema medium intelligitur. 
<pb n="vol. 4, p. 982"/>
<lb/>«Nec unquam est in aliquo peccatum actu, praeter originale, quin sit etiam 
<lb/>reatu». Ratio huius est quia actus peccati inordinatus causat maculam et reatum. 
<lb/>Posita autem causa non potest effectus non esse; et ideo impossibile est ut 
<lb/>simul dum actus peccati manet, reatus transeat. Sed quomodo hoc in originali 
<lb/>esse possit, supra dictum est. 
<lb/>«Duo enim sunt peccatorum genera». Hoc dicitur ad ostendendum quod divisio 
<lb/>peccati in mortale et veniale, non est univoci divisio: quia sic mortale et veniale 
<lb/>dicerentur duae species peccatorum: sed est divisio analogi: et propter hoc 
<lb/>dicuntur mortale et veniale esse genera peccatorum, quasi non communicantia 
<lb/>unum genus. 
<pb n="vol. 4, p. 984"/>
<lb/><hi rend="bold">DIVISIO SECUNDAE PARTIS TEXTUS</hi>
<lb/>«Modi autem peccatorum varias in Scriptura distinctiones habent». In parte 
<lb/>praecedenti determinavit Magister quaedam quae requiruntur ad peccatum quasi 
<lb/>partes integrantes ipsum: hic determinat diversas peccatorum divisiones; et dividitur 
<lb/>in partes duas: in prima prosequitur divisionem peccatorum capitalium, ibi: 
<lb/>«Praeterea sciendum est septem esse vitia capitalia». Prima dividitur in duas: in 
<lb/>prima ponit quasdam distinctiones peccatorum, quae sumuntur ex parte rei; in 
<lb/>secunda ponit quamdam quae sumitur ex parte nominis, ibi: «Variam quoque 
<lb/>appellationem habet». Circa primum tria facit: primo distinguit modos peccatorum 
<lb/>penes motiva sive radices; secundo penes actus, in quibus peccatum consistit, 
<lb/>ibi: «Alii vero dicunt, peccatum fieri tribus modis»; tertio penes obiecta, ibi: 
<lb/>«Dicitur quoque homo peccare in Deum, in se, et in proximum». 
<lb/>«Praeterea sciendum est, septem esse vitia capitalia». Hic ponit distinctionem 
<lb/>capitalium vitiorum; et dividitur in duas: in prima enumerat capitalia vitia; in 
<lb/>secunda reducit ea in unum principium, ibi: «Ex superbia tamen omnia mala 
<lb/>oriuntur». Et circa hoc tria facit: primo ostendit superbiam esse originem capitalium 
<lb/>vitiorum; secundo obiicit in contrarium, ibi: «Huic autem videtur obviare 
<lb/>quod Apostolus ait»; tertio solvit, ibi: «Sed utrumque recte dictum est». Circa 
<lb/>primum duo facit: primo ostendit superbiam esse principium omnium peccatorum; 
<lb/>secundo assignat superbiae species, ibi: «Huius quatuor sunt species». 
<lb/><hi rend="bold">QUAESTIO 2</hi>
<lb/>Hic quinque quaeruntur: 1. De distinctione peccatorum quae sumitur penes 
<lb/>radices; 2. De divisione peccatorum quae sumitur penes actum; 3. De divisione 
<lb/>vitiorum capitalium; 4. De distinctione specierum superbiae quae in littera 
<lb/>assignantur; 5. Utrum peccatorum sic distinctorum possit esse aequalitas in 
<lb/>gravitate culpae. 
<lb/>ARTICULUS 1 
<lb/><hi rend="bold">Utrum peccata distinguantur penes radices</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod inconvenienter penes radices distinguantur peccata. Radix 
<lb/>enim est similis fundamento. Sed peccatum non habet fundamentum, ut dicitur 
<lb/>in glossa Matth. 7. Ergo non habet radicem; ergo penes radices non debent 
<lb/>distingui peccata. 
<pb n="vol. 4, p. 986"/>
<lb/>2. Praeterea, radix arboris non est arbor. Ergo radix peccati non debet esse 
<lb/>peccatum. Sed cupiditas male incendens, et timor male humilians, peccata 
<lb/>quaedam sunt. Ergo inconvenienter radices peccatorum assignantur. 
<lb/>3. Praeterea, timor ex amore nascitur. Sed illud ex quo nascitur aliquid, potest 
<lb/>dici radix eius. Ergo amor est radix timoris, et ita omnium quae ex timore generantur; 
<lb/>et sic timor contra cupiditatem, quae est amor, distingui non debet tamquam 
<lb/>radix opposita. 
<lb/>4. Praeterea, quaecumque conveniunt in aliquo uno, non distinguuntur secundum 
<lb/>illud. Sed omnia peccata in una radice conveniunt: «Radix enim omnium 
<lb/>malorum est cupiditas», 1 Timoth. ult., 10. Ergo penes radicem peccata distingui 
<lb/>non debent. 
<lb/>5. Praeterea, Augustinus dicit De civit. Dei, quod sicut amor Dei facit 
<lb/>civitatem Dei; ita nimius amor sui facit civitatem Babylonis. Sed quidquid est 
<lb/>de genere peccatorum ad civitatem Babylonis pertinet. Ergo omnium peccatorum 
<lb/>radix est una, scilicet amor sui: et non est ea quae hic assignatur. 
<lb/>6. Praeterea, 1 Ioan. 2, 16 dicitur: «Omne quod est in mundo, concupiscentia 
<lb/>oculorum est, concupiscentia carnis, et superbia vitae»; et ex his oriuntur 
<lb/>omnia alia mala. Ergo cum ista praetermittantur hic, non sufficienter radices 
<lb/>peccatorum tanguntur. 
<lb/>7. Praeterea, Eccli. 10, 15: «Initium omnis peccati superbia». Item Ambrosius 
<lb/>dicit, quod omne peccatum est ex contemptu: et Augustinus 
<lb/>dicit, quod omne peccatum est ex errore. Ergo peccata non videntur 
<lb/>distingui secundum radicem, sed convenire in radice una: et iterum videtur ex 
<lb/>praedictis quod radices peccatorum insufficienter in littera tanguntur. 
<lb/><hi rend="bold">Solutio</hi>
<lb/>Respondeo dicendum, quod radix proprie in arboribus invenitur, in peccatis 
<lb/>autem transumptive; unde oportet quod ad similitudinem radicis in arboribus 
<lb/>inveniatur radix in peccatis. Radix autem arboris est qua arbor nutrimentum 
<lb/>sumit, per quod convalescit, et fructificat. Ex eo autem peccatum convalescit ex 
<lb/>quo homo ad peccatum inclinatur. Hoc autem est bonum intentum, ad quod 
<lb/>peccans inordinate convertitur; quia finis efficienter movet; unde oportet quod 
<lb/>ex parte conversionis radix peccati assignetur, et dicatur radix illud ex quo peccatum 
<lb/>oritur. 
<lb/>Potest autem actus peccati oriri ex tribus: vel ex alio actu peccati, secundum 
<lb/>quod supra, 36 distinct., assignatum est unum peccatum esse causam alterius; 
<lb/>vel ex habitu corrupto eliciente actum peccati; vel ex passione seu pronitate ad 
<lb/>patiendum ex corruptione naturae consequente. Actus autem peccati non proprie 
<lb/>nomen radicis habet, quin potius ipse ex radice est; unde origo peccati ex 
<pb n="vol. 4, p. 988"/>
<lb/>peccato similatur magis origini rami ex ramo. Similiter etiam habitus proprie 
<lb/>acceptus, non potest esse a prima radice peccati: quia cum habitus peccati 
<lb/>neque sit naturalis neque infusus, oportet quod per actum peccati sit acquisitus. 
<lb/>Restat ergo ut radix peccati dicatur in nobis vel passio aliqua vel pronitas ad 
<lb/>passionem, quae ex corruptione originalis peccati consequitur. 
<lb/>Cum autem in bonis commutabilibus ad quae homo inordinate convertitur per 
<lb/>peccatum sit quidam ordo, secundum quod unus est finis alterius; semper 
<lb/>autem ea quae sunt ad finem, sunt plura quam ipse finis; oportet ut quanto 
<lb/>radix peccati sumitur propinquior fini ultimo, tanto inveniantur pauciores radices. 
<lb/>Finis autem ultimus in amore commutabilium bonorum est ipse homo, 
<lb/>propter quem omnia alia quaerit; et ideo si radix peccati accipiatur ex parte 
<lb/>ipsius peccantis, erit una; si autem sumatur ex parte eorum quae propter 
<lb/>seipsum peccans quaerit, erunt plures. 
<lb/>Similiter etiam appetitus circa bonum commutabile dupliciter se habet: vel 
<lb/>sicut prosequens id quod aestimat sibi conveniens, vel sicut fugiens malum sive 
<lb/>nocivum. Malum autem sicut non habet esse nisi ut privatio boni, ita etiam non 
<lb/>fugitur nisi inquantum diligitur bonum; et ideo fuga mali reducitur ad desiderium 
<lb/>boni, sicut in causam primam. 
<lb/>Secundum hoc ergo sciendum, quod radices diversimode a sanctis assignantur. 
<lb/>Quia passio, quae est radix peccati, vel est secundum inclinationem appetitus 
<lb/>in id quod est ultimus finis bonorum commutabilium, et sic amor sui ponitur ab 
<lb/>Augustino radix peccati: vel secundum inclinationem appetitus in ea quae 
<lb/>propter hunc finem quaeruntur; et hoc dupliciter: vel secundum inclinationem 
<lb/>appetitus in bonum tantum, propter quod malum fugitur; vel secundum comparationem 
<lb/>appetitus ad utrumque. Si secundo modo, scilicet secundum inclinationem 
<lb/>appetitus in bonum commutabile et malum oppositum, sic sunt radices 
<lb/>peccatorum quae in littera assignantur, scilicet cupiditas male inflammans, et 
<lb/>timor male humilians. Si autem primo modo, hoc dupliciter: vel secundum 
<lb/>inclinationem appetitus in bonum exterius universaliter, et sic erit una radix, 
<lb/>scilicet cupiditas: vel particulariter in diversa bona, quae sunt triplicia, et sic 
<lb/>erunt tres radices, scilicet concupiscentia carnis circa bonum delectabile sensus, 
<lb/>concupiscentia oculorum circa bona exteriora in usum ordinata, superbia 
<lb/>vitae circa bona secundum opinionem, ut honor, dignitas, et huiusmodi. 
<lb/>AD OBIECTA 
<lb/>Ad primum ergo dicendum, quod peccatum non habet fundamentum ex parte 
<lb/>illa qua aversio est; quia sic nihil est; sed ex parte conversionis, qua aliquid 
<lb/>est, radicem habere potest. 
<lb/>Ad secundum dicendum, quod timor et cupiditas, secundum quod nominant 
<lb/>actum peccati, non sunt radices, sed secundum quod nominant passionem vel 
<lb/>pronitatem ad passionem, ut sumatur radix magis remota. 
<pb n="vol. 4, p. 990"/>
<lb/>Ad tertium et quartum et quintum et sextum patet responsio per ea quae dicta 
<lb/>sunt. 
<lb/>Ad septimum dicendum, quod omnia illa sumuntur ex parte aversionis: et ideo 
<lb/>proprie loquendo non habent rationem radicis, quia nullus ad malum intendens 
<lb/>operatur, ut Dionysius dicit: habent tamen rationem initii: propter 
<lb/>quod dicitur, quod initium omnis peccati est superbia: quia actus deficientis, 
<lb/>inquantum deficiens est, aliquis defectus praeexistens initium esse potest. 
<lb/>Defectus autem iste praecedens peccatum potest esse vel in ratione dirigente, et 
<lb/>sic dicitur omne peccatum esse ex errore, ut error sit idem quod ignorantia electionis, 
<lb/>secundum quam omnis malus est ignorans, ut in 3 Ethic. dicitur: vel est in 
<lb/>voluntate imperante actum, secundum quod non intente et solicite inhaeret his 
<lb/>quae Dei sunt; et sic est contemptus et superbia, secundum quam aliquis non 
<lb/>curat subesse praecepto, vel praecipienti: et sicut unum peccatum est secundum 
<lb/>rem aversio et conversio, differens secundum comparationem ad diversos terminos; 
<lb/>ita etiam superbia hoc modo accepta, secundum quod est initium, et cupiditas, 
<lb/>secundum quod est radix, sunt idem secundum rem, et differunt ratione 
<lb/>modo praedicto: et propter hoc dicit Augustinus, 11 super Genesim, 
<lb/>superbiam et cupiditatem non quasi duo mala, sed unum malum esse. 
<lb/>ARTICULUS 2 
<lb/><hi rend="bold">Utrum peccatum convenienter dividatur</hi>
<lb/><hi rend="bold">in peccatum cogitationis, oris, et operis</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod secunda divisio quae in littera assignatur, incompetens sit. 
<lb/>Quia eiusdem generis eaedem sunt primae differentiae dividentes. Sed peccatum 
<lb/>est unum genus, saltem analogicum. Ergo inconvenienter tot variis divisionibus 
<lb/>distinguitur. 
<lb/>2. Praeterea, affectio plus habet de ratione peccati quam cogitatio, quae ad 
<lb/>cognitionem pertinet. Sed ipse de affectione mentionem non facit. Igitur insufficienter 
<lb/>dividit. 
<lb/>3. Praeterea, actus exteriores per membra exteriora exercentur. Sed lingua est 
<lb/>unum de exterioribus membris. Ergo verbum quod per linguam profertur, non 
<lb/>debet dividi contra peccatum operis, quod est peccatum exterioris actus. 
<lb/>4. Praeterea, circumstantia actus non debet dividi contra actum. Sed consuetudo 
<lb/>est quaedam circumstantia peccati. Ergo non debet dividi peccatum consuetudinis 
<lb/>contra peccatum operis. 
<lb/>5. Praeterea, peccatum omissionis quaedam species peccati est, quae sub nullo 
<lb/>istorum membrorum continetur. Ergo divisio est insufficiens. 
<pb n="vol. 4, p. 992"/>
<lb/><hi rend="bold">Quaestiuncula II</hi>
<lb/>1. Ulterius quaeritur de alia divisione quae est per obiecta. VIDETUR enim quod 
<lb/>sit insufficiens. Quia in illum peccans peccare dicitur quem ex suo peccato laedit. 
<lb/>Sed Deum peccando laedere non possumus, ut dicitur Iob 35, 6: «Si peccaveris, 
<lb/>quid ei nocebis? et si multiplicatae fuerint iniquitates tuae, quid facies 
<lb/>contra illum?». Ergo dicitur inconvenienter aliquis in Deum peccare. 
<lb/>2. Praeterea, illud quod est ratio diligendi, non potest odio haberi. Sed homo 
<lb/>est ratio diligendi respectu sui ipsius: quia nihil homo diligit, nisi inquantum 
<lb/>est bonum sibi. Ergo nullus seipsum habere odio potest. Sed in illum peccamus 
<lb/>quem odio habemus. Ergo nullus in seipsum peccat. 
<lb/>3. Praeterea, peccatum caritati opponitur. Sed in praeceptis caritatis non datur 
<lb/>distinctum praeceptum homini de dilectione sui, sed includitur in dilectione Dei 
<lb/>et proximi. Ergo non deberet poni unus determinatus modus peccati ex hoc 
<lb/>quod peccatur in seipsum. 
<lb/>4. Praeterea, quicumque peccat in proximum peccat in seipsum et in Deum. 
<lb/>Ergo peccatum in proximum, non debet dividi contra peccatum quod est in 
<lb/>seipsum et in Deum. 
<lb/><hi rend="bold">Quaestiuncula III</hi>
<lb/>1. Ulterius quaeritur de alia divisione, quae sumitur secundum nomina. Quia 
<lb/>sapientis non est de nominibus curare. Sed theologus maxime sapiens est. Ergo 
<lb/>de divisione peccatorum per nomina non se debet intromittere, sed eis uti ut 
<lb/>plures utuntur. 
<lb/>2. Praeterea, sicut delictum dicitur per hoc quod aliquid derelinquitur; ita peccatum 
<lb/>dicitur per hoc quod ab aliquo aberratur, cum aversio sit formale in peccato, 
<lb/>a quo denominatur. Ergo videtur differentia prima quam assignat, nulla esse. 
<lb/>3. Praeterea, per ignorantiam non solum contingit peccare peccato omissionis, 
<lb/>sed etiam transgressionis. Cum ergo delictum proprie sonet omissionem, quia 
<lb/>dicitur quasi derelictum, videtur incompetens esse illa, scilicet secunda expositio, 
<lb/>qua delictum exponitur quod per ignorantiam fit. 
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum, quod ista divisio assignatur secundum gradus quibus fit 
<lb/>progressus ad complementum peccati. Gradus autem isti attenduntur secundum 
<lb/>quod unus actus alteri actui additur ad perfectionem peccati; unde oportet 
<lb/>quod secundus gradus includat in se peccatum; et ita est quasi divisio totius 
<lb/>potestativi. Additio autem actus ad actum potest esse multipliciter; et secundum 
<pb n="vol. 4, p. 994"/>
<lb/>hoc sunt diversi gradus in peccato. Unde primus gradus peccati est in primo 
<lb/>actu peccati, super quem alia adduntur. Hic autem est actus interior, scilicet 
<lb/>voluntatis: et hoc est primum membrum divisionis, scilicet peccatum cogitationis. 
<lb/>Huic autem actui superadditur alius actus exprimens et designans hunc 
<lb/>actum, scilicet actus locutionis; et ideo hoc est secundum membrum divisionis. 
<lb/>Iterum super actum locutionis additur actus exterior, quo membra corporis 
<lb/>moventur ad consequendum finem voluntatis; et hic erit tertius gradus, et tertium 
<lb/>membrum, quod est peccatum operis. Quarto additur actus exterior actui 
<lb/>exteriori et hic est ultimus gradus et quartum membrum, scilicet peccatum consuetudinis: 
<lb/>quia cum post actum exteriorem non sit aliquis actus alterius generis, 
<lb/>oportet quod ultimus gradus peccati sit secundum multiplicationem huiusmodi 
<lb/>actuum. 
<lb/>AD OBIECTA 
<lb/>Ad primum ergo dicendum, quod divisio alicuius potest esse multipliciter: vel 
<lb/>sicut generis in species, vel sicut subiecti in accidentia, vel etiam aliis modis, 
<lb/>quos Boetius numerat. Divisio ergo generis in species 
<lb/>vel differentias primas, non est nisi una; sed divisio subiecti in accidentia potest 
<lb/>esse multipliciter, secundum quod uni multa accidunt. Dicendum ergo, quod 
<lb/>divisio peccati in species suas essentiales, est per oppositum virtutis: quia oportet 
<lb/>quod sit secundum obiectum, ex quo specificatur peccatum et virtus: et talis 
<lb/>distinctio peccatorum hic non ponitur; sed ponuntur quaedam distinctiones 
<lb/>secundum aliqua peccati accidentia; et ideo non est inconveniens, si sunt plures. 
<lb/>Ad secundum dicendum, quod in peccato cogitationis intelligitur omne peccatum 
<lb/>quod in solo interiori actu consistit; et ideo includitur etiam affectio, sine 
<lb/>qua nullum peccatum est. 
<lb/>Ad tertium dicendum, quod quamvis lingua sit exterius membrum, tamen inter 
<lb/>alia est magis propinquum interiori actui, secundum quod congruit locutioni, 
<lb/>quia locutio est signum interioris actus; et ideo quemdam gradum habet in progressu 
<lb/>peccati locutio, inter peccatum cogitationis et operis. 
<lb/>Ad quartum dicendum, quod consuetudo est quaedam circumstantia aggravans 
<lb/>peccatum ex multiplicatione ipsorum actuum; et ideo in consuetudine est ultimus 
<lb/>progressus peccati: et ideo non ponitur consuetudo quasi condivisa contra 
<lb/>actum simpliciter, sed condivisa contra actum non consuetum, sicut est in divisione 
<lb/>totius potestativi. 
<lb/>Ad quintum dicendum, quod secundum opinionem illorum qui dicunt, quod in 
<lb/>peccato omissionis requiritur aliquis actus interior vel exterior, peccatum omissionis 
<lb/>includitur in peccato cogitationis, locutionis, et operis; et similiter 
<lb/>secundum alios qui dicunt, quod non requiritur ibi actus exterior: quia sic facere 
<lb/>includit non facere; et sic de aliis, ut supra dictum est. 
<pb n="vol. 4, p. 996"/>
<lb/><hi rend="bold">Solutio II</hi>
<lb/>Ad id quod ulterius quaeritur, dicendum est, quod sicut omnis virtus est iustitia 
<lb/>quodammodo, ut dicit Philosophus 5 Ethic., ita omne peccatum est iniustitia. 
<lb/>Iniustitia autem est ex hoc quod detrahitur alicui quod sibi debetur; et ideo 
<lb/>iniustitia habet quasi duo obiecta: scilicet illud quod detrahitur, et hoc est proprie 
<lb/>materia actus, et unde peccatum specificatur: et ille cui detrahitur, sicut 
<lb/>homo cui per iniustitiam aufertur res sua; et penes hoc obiectum sumitur haec 
<lb/>peccati divisio: quia homo aliquid debet Deo, sibi, et proximo. Deo debet amorem 
<lb/>et reverentiam, et huiusmodi; unde quando ab his deficit, dicitur peccare 
<lb/>in Deum. Sibi debet munditiam et ordinationem sui sub regimine rationis, et 
<lb/>huiusmodi; et quando in his deficit, dicitur in seipsum peccare. Proximo autem 
<lb/>quae debeat planum est; et quando in his deficit, dicitur in proximum peccare: 
<lb/>et idem est, si contraria horum faceret. 
<lb/>AD OBIECTA 
<lb/>Ad primum ergo dicendum, quod non dicitur homo in Deum peccare, quia 
<lb/>Deum in aliquo laedat; sed quia Deo subtrahit quod ei debet, et, quantum in 
<lb/>ipso est, eius gloriam minuit: quamvis hoc facere non possit. 
<lb/>Ad secundum dicendum, quod quilibet naturaliter seipsum amat; et ideo unusquisque 
<lb/>amat hoc quod se esse aestimat. Quidam autem aestimant, et vere, se 
<lb/>esse id quod secundum intellectum sunt, quia ex hoc homo est homo; et ideo 
<lb/>appetunt sibi ea quae sunt bona secundum intellectum et rationem vel directe 
<lb/>vel indirecte. Quidam vero aestimant se esse quod non sunt, et falso, propter 
<lb/>naturam sensibilem, quae exterius apparet; et ideo diligunt in se naturam sensibilem, 
<lb/>appetentes ea quae sunt secundum sensum delectabilia: et quia huiusmodi 
<lb/>sunt mala eis et nociva secundum id quod vere sunt, ideo sibi ipsis nocent, et 
<lb/>se odiunt actu, non affectu. 
<lb/>Ad tertium dicendum, quod hominem diligere se, nihil aliud est quam se Deo 
<lb/>velle uniri, quia homo se propter Deum debet diligere: et ideo in dilectione Dei 
<lb/>includitur dilectio sui ipsius. Non autem peccatum quod est in Deum, est ratio 
<lb/>peccati quo homo in seipsum peccat; et ideo non est similis ratio utrobique. 
<lb/>Ad quartum dicendum, quod distinctio ista sumitur secundum illud in quod 
<lb/>directe peccatur. Sed quando aliquis peccat in proximum, peccat quidem in 
<lb/>seipsum et in Deum, sed ex consequenti: et similiter quando peccat in se, peccat 
<lb/>in Deum, et e converso: et ideo obiectio non procedit. 
<lb/><hi rend="bold">Solutio III</hi>
<lb/>Ad illud quod ulterius quaeritur, dicendum, quod ista divisio peccatorum quae 
<lb/>est secundum nomina, attenditur penes ea ex quibus actus regulatur, scilicet 
<lb/>praecepta legis; et hoc dupliciter; quia vel secundum distinctionem praeceptorum 
<lb/>in se; et sic delictum respicit praecepta affirmativa, et peccatum praecepta 
<pb n="vol. 4, p. 998"/>
<lb/>negativa; vel secundum quod diversimode peccans a praeceptis deficit: quia vel 
<lb/>deficit a praeceptis secundum rationem per ignorantiam, et sic est delictum; vel 
<lb/>secundum voluntatem per contemptum, et sic est peccatum; et sic patet ratio 
<lb/>duplicis expositionis. 
<lb/>AD OBIECTA 
<lb/>Ad primum ergo dicendum, quod sapiens bene curat nomina, secundum quod 
<lb/>exprimunt proprietatem rerum, et non propter se: et quia ex diversis rationibus 
<lb/>peccatorum essentiales eorum differentiae inveniuntur, ideo non fuit inconveniens 
<lb/>hanc divisionem ponere. 
<lb/>Ad secundum dicendum, quod quamvis peccatum nominet aversionem, tamen 
<lb/>proprie loquendo non nominat omissionem, sed magis actum aversioni 
<lb/>coniunctum: differt enim omissio ab aversione: omissio enim dicitur propter 
<lb/>defectum actus debiti; sed aversio propter recessum a fine. 
<lb/>Ad tertium dicendum, quod qui ignoranter aliquid facit, involuntarius facit: et 
<lb/>ideo magis peccat in hoc quod cognitionem eorum dimittit quae tenetur cognoscere, 
<lb/>quam in hoc quod talia agit: et propter hoc peccatum per ignorantiam, 
<lb/>delictum potest dici. 
<lb/>ARTICULUS 3 
<lb/><hi rend="bold">Utrum divisio capitalium vitiorum sit competens</hi>
<lb/><hi rend="bold">Ad tertium sic proceditur.</hi>
<lb/>1. VIDETUR incompetens esse divisio vitiorum capitalium quae in littera ponitur. 
<lb/>Quia illud ex quo oriuntur alia, et quod aliis peccatis principatur, videtur esse 
<lb/>peccatorum caput. Sed superbia, ut dicit Gregorius, est ex qua 
<lb/>omnia peccata oriuntur, et est quasi regina omnium peccatorum. Ergo ipsa sola 
<lb/>debet dici vitium capitale; vel saltem ipsa, et avaritia, ex qua alia oriuntur, ut in 
<lb/>littera dicitur. 
<lb/>2. Praeterea, capitale principale dicitur. Sed quod imperfectam rationem peccati 
<lb/>habet, principale peccatum non est. Cum ergo veniale imperfectam rationem 
<lb/>peccati habeat, videtur quod peccatum veniale non possit esse peccatum 
<lb/>capitale. Sed multa de istis vitiis quae inter capitalia computantur, et fere 
<lb/>omnia, quandoque sunt venialia. Ergo inconvenienter dicuntur capitalia. 
<lb/>3. Praeterea, capiti respondet membrum. Sed vitia quae ex istis vitiis hic numeratis 
<lb/>oriuntur, dicuntur a Gregorio filiae, et non membra. Ergo ista vitia non 
<lb/>debent dici capita, sed matres. 
<lb/>4. Praeterea, Prov. 6, 16, ubi dicitur: «Sex sunt quae odit Deus, et septimum 
<lb/>detestatur anima eius», dicit Glossa, quod numerantur ibi septem vitia capitalia. 
<lb/>Sed nullum eorum quae ibi dicuntur, est aliquod eorum quae hic numerantur. 
<lb/>Ergo videtur quod sint ad minus quatuordecim. 
<pb n="vol. 4, p. 1000"/>
<lb/>
<pb n="vol. 4, p. 1002"/>
<lb/>Et quia finis semper est magis appetibile eo quod est ad finem, ideo oportet ut 
<lb/>illa peccata praecipue capitalia dicantur in quorum fines appetitus corruptus 
<lb/>magis natus est tendere. Huiusmodi autem sunt peccata illa quae circa principalia 
<lb/>obiecta sensibilium potentiarum sunt, quia ex corruptione sensualitatis peccata 
<lb/>in nobis oriuntur. Appetitus autem sensibilis in duas vires dividitur, scilicet 
<lb/>irascibilem et concupiscibilem. Concupiscibilis autem obiectum est delectabile 
<lb/>et conveniens secundum sensum; et ideo peccatum capitale quod in concupiscibili 
<lb/>est, vel est ex hoc quod inordinate desiderat delectabile secundum sensum, 
<lb/>vel ex eo quod inordinate fugit impedimentum huiusmodi delectationis. Si primo 
<lb/>modo, hoc est dupliciter: vel ex eo quod appetitus tendit in id quod est ordinatum 
<lb/>ad delectabile sensus, cuiusmodi sunt bona exteriora, et sic est «avaritia»; 
<lb/>vel ex eo quod appetitus inordinate tendit in ipsum delectabile sensus. Perfecta 
<lb/>autem delectatio secundum sensum, est secundum tactum et gustum, prout est 
<lb/>tactus quidam; quia est secundum applicationem ipsius rei ad sensum: et ideo 
<lb/>circa delectabile tactus absolute est unum vitium capitale, scilicet «luxuria»; et 
<lb/>circa delectabile gustus, prout est tactus quidam, est aliud, scilicet «gula». Sed 
<lb/>ex eo quod fugitur inordinate impedimentum delectationis sensibilis, est «accidia», 
<lb/>quae est taedium spiritualis boni, secundum quod impedit delectationem 
<lb/>aliquam dissolutam. Obiectum autem irascibilis proprie est arduum vel magnum 
<lb/>aliquod in quod homo nititur. Ergo capitale peccatum in irascibili potest esse 
<lb/>dupliciter: vel ex eo quod irascibilis inordinate fertur in arduum; et sic proprie 
<lb/>est «superbia» vel «inanis gloria»; vel ex eo quod contra tendit ad id quod est 
<lb/>ardui impedimentum. Sed hoc potest esse dupliciter: quia illud impeditivum contra 
<lb/>quod tendit, vel impedit directe in contrarium agendo, sicut impugnans aliquem 
<lb/>impedit promotionem eius; et sic est ira, quae est appetitus in vindictam: 
<lb/>vel indirecte; et sic est «invidia», quae est dolor alieni boni, secundum 
<lb/>quod illud bonum aestimatur impeditivum propriae excellentiae. 
<lb/>AD OBIECTA 
<lb/>Ad primum ergo dicendum, quod avaritia, sive cupiditas, tripliciter dicitur. Uno 
<lb/>enim modo nominat passionem vel pronitatem ad passionem ex originali relictam; 
<lb/>et sic non est peccatum, sed radix peccati. Alio modo secundum quod dicitur 
<lb/>inordinatus appetitus cuiuslibet boni commutabilis, sive scientiae, sive 
<lb/>honoris, sive pecuniae, sive cuiuscumque: et sic avaritia vel cupiditas, est 
<lb/>genus omnium peccatorum; unde super illud ad Rom. 7, 7: «Concupiscentiam 
<lb/>nesciebam, nisi lex diceret, Non concupisces», Glossa:  «Bona est lex, quae dum 
<lb/>concupiscentiam prohibet, omnia mala prohibet». Tertio dicitur avaritia vel 
<lb/>cupiditas secundum quod est inordinatus appetitus rerum exteriorum, quae ad 
<lb/>usum vitae pertinent; et sic est quoddam speciale peccatum. 
<lb/>Similiter etiam superbia tribus modis dicitur. Uno modo ipse habitualis contemptus 
<lb/>praecepti et praecipientis, ex corruptione naturae proveniens, vel ex 
<lb/>quocumque defectu creaturae; et sic non est peccatum, sed initium peccati. Alio 
<lb/>modo dicitur appetitus excellentiae in quibuscumque, quia quicumque appetit 
<pb n="vol. 4, p. 1004"/>
<lb/>aliquid inordinate, vult quodammodo excellere in illo; ideo hoc modo superbia, 
<lb/>ut fertur ad omnia peccata, commune est, secundum quod est desiderium cuiuscumque 
<lb/>excellentiae. Tertio modo dicitur, secundum quod est inordinatus appetitus 
<lb/>illius excellentiae determinatae, cui debetur honor et reverentia; et sic est 
<lb/>speciale peccatum. 
<lb/>Dicendum est ergo, quod sumendo primo modo superbiam et cupiditatem, ex 
<lb/>eis oriuntur omnia vitia sicut ex radice vel initio, et non sicut ex peccato capitali. 
<lb/>Loquendo de utroque secundo modo, oriuntur ex eis omnia peccata, sicut 
<lb/>species ex genere. Loquendo autem de eisdem tertio modo, sic oriuntur ex eis 
<lb/>quaedam specialia vitia; sed interdum ex eis omnia vitia possunt oriri; et frequentius 
<lb/>ex aliquo eorum oriuntur omnia quam ex quovis alio vitio, cuius ratio 
<lb/>est communitas obiectorum ipsorum: quia obiectum avaritiae, scilicet pecunia, 
<lb/>promittit sufficientiam in omnibus quae sunt homini necessaria; et ideo facillime 
<lb/>affectus inclinatur in hoc: similiter etiam excellentia, quae est obiectum 
<lb/>superbiae, videtur esse magis propinquum bonum ipsi homini; et ideo appetitus 
<lb/>facile inclinatur in illam, et etiam magis quam in avaritiam: quia pecuniam 
<lb/>nullus diligit nisi propter aliud quod ex ea consequi intendit, ut in 1 Ethic. dicitur, 
<lb/>sed excellentia est quoddam propter se desideratum. 
<lb/>Ad secundum dicendum, quod quamvis veniale peccatum non habeat principalitatem 
<lb/>in ratione peccati, potest tamen habere principalitatem in fine ad quem 
<lb/>alia ordinantur; et ideo nihil prohibet veniale peccatum esse capitale vitium. 
<lb/>Ad tertium dicendum, quod unum vitium dicitur caput alterius, secundum quod 
<lb/>aliud vitium ex eo oritur: et quia in nomine filiationis magis exprimitur origo 
<lb/>quam in nomine membri; ideo potius vitia ex his generata dicuntur filiae quam 
<lb/>membra; et vitium ex quo generatur, dicitur potius caput per modum originis, 
<lb/>ut dictum est. 
<lb/>Ad quartum dicendum, quod vitium capitale ibi sumitur vitium grave, quod 
<lb/>poena capitis plectendum est; et ideo aequivocatio est de capitali. 
<lb/>Ad quintum dicendum, quod quamvis quodlibet vitium ex quolibet possit oriri, 
<lb/>tamen quaedam vitia sunt in quae homo facilius inclinatur etiam per se, et illa 
<lb/>ponuntur capitalia vitia; et quaedam vitia sunt in quae non facile inclinatur aliquis 
<lb/>nisi propter finem alterius vitii: et huiusmodi dicuntur esse filiae capitalium 
<lb/>vitiorum; et secundum quod directius potest reduci in finem unius vitii 
<lb/>quam alterius, secundum hoc unum vitium assignatur potius filia unius capitalis 
<lb/>quam alterius, quamvis ex diversis interdum oriatur. 
<lb/>Ad sextum dicendum, quod plura sunt vitia quam virtutes; non tamen oportet 
<lb/>quod plura sint vitia capitalia quam virtutes principales: quia circa unam 
<lb/>materiam in qua est virtus, possunt esse diversa vitia; sed tamen non omnia 
<lb/>habent principale obiectum, in quod facile animus inclinetur. 
<pb n="vol. 4, p. 1006"/>
<lb/>Ad septimum dicendum, quod fides est fundamentum, inquantum habet in se 
<lb/>rationem cognitionis, quia ex cognitione affectio quodammodo generatur; sed 
<lb/>infidelitas est privatio cuiusdam cognitionis; et ideo per se non potest causare 
<lb/>affectionem, sed per accidens, sicut removens cognitionem quae prohibet peccatum, 
<lb/>per modum quo ignorantia est causa peccati; et hoc modo dicitur idolorum 
<lb/>cultura omnium malorum origo esse. Sed iste non est modus quo alia vitia 
<lb/>ex capitalibus oriuntur, ut dictum est. 
<lb/>ARTICULUS 4 
<lb/><hi rend="bold">Utrum species superbiae convenienter assignentur</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod inconvenienter species superbiae assignentur. Credere enim 
<lb/>aliquid quod est contrarium articulo fidei, est peccatum infidelitatis. Sed omnia 
<lb/>bona esse a Deo, continetur in articulis fidei, ut patet in symbolo, ubi dicitur 
<lb/>factor visibilium et invisibilium. Ergo videtur quod cum aliquis sibi tribuit 
<lb/>bonum quod habet, et non a Deo recognoscit, sit infidelitatis peccatum, et non 
<lb/>superbiae. 
<lb/>2. Praeterea, nullus peccat credendo quod verum est. Sed verum est multa bona 
<lb/>homini pro meritis dari. Ergo videtur quod non sit peccatum superbiae credere 
<lb/>aliquid sibi pro meritis a Deo datum esse. 
<lb/>3. Praeterea, unum non potest esse contrarium duobus. Sed Philosophus ponit 
<lb/>iactantiam contrariam virtuti quae dicitur veritas, in 4 Ethic.. Ergo non 
<lb/>contrariatur humilitati; et ita non est species superbiae, sicut in littera dicitur. 
<lb/>4. Praeterea, ille cui omnia videntur parva, omnia despicit. Sed magnanimo 
<lb/>omnia parva videntur, ut Philosophus in 4 Ethic. dicit. Ergo magnanimi est 
<lb/>alia despicere. Sed illud quod est virtutis, non est superbiae. Ergo non est 
<lb/>superbiae quod homo ceteris despectis singulariter velit videri. 
<lb/>5. Praeterea, ingratitudo et inobedientia, et multa alia vitia, species superbiae 
<lb/>assignantur. Ergo cum de his non fiat in littera mentio, videtur quod insufficienter 
<lb/>assignentur species superbiae. 
<lb/><hi rend="bold">Solutio</hi>
<lb/>Respondeo dicendum, quod secundum philosophum, rectum est iudex sui ipsius 
<lb/>et obliqui, ut dicitur 1 de Anima; et ideo ex virtute in cognitionem vitii 
<lb/>oppositi procedendum est. Quia vero oportet ut vitium illi virtuti opponatur 
<lb/>cum qua in obiecto communicat, sicut luxuria castitati; obiectum autem superbiae 
<pb n="vol. 4, p. 1008"/>
<lb/>est altum vel arduum; ideo oportet quod magnanimitati opponatur, cuius est 
<lb/>in magna tendere. Sciendum autem, quod magnanimus mediocriter tendit in 
<lb/>magna. Sed haec mediocritas non attenditur secundum quantitatem eius in quod 
<lb/>tendit, quia hoc in quod tendit magnanimus, est maximum quantumcumque potest 
<lb/>esse: sed attenditur mediocritas in duobus; scilicet in electione magni, et in proportione 
<lb/>sui ad magnum. In electione magni dico: quia tendit in id quod est 
<lb/>magnum simpliciter, quod est scilicet actus virtutis perfectus; non autem tendit 
<lb/>principaliter in id quod est magnum secundum quid, sicut sunt exteriora bona, 
<lb/>inter quae praecipue magnum honor. Non enim magnanimus honorem quaerit 
<lb/>tamquam finem voluntatis suae, quia hoc nimis sibi parvum reputat, cum sit 
<lb/>vanum et transitorium bonum; unde non multum curat honorari, sed fieri honore 
<lb/>dignum, secundum quod honor est testimonium virtutis. Item mediocritas attenditur 
<lb/>in hoc quod non tendit in quodcumque magnum quod sibi improportionatum 
<lb/>sit, sed in magnum quod potest esse sibi proportionatum; et ideo nullus 
<lb/>potest esse magnanimus, nisi virtuosus, qui est habilis ad magna: et propter hoc 
<lb/>etiam Philosophus dicit, quod magnanimitas est ornamentum virtutum 
<lb/>omnium: quia magnanimitas inclinat ad faciendum magna in omnibus virtutibus, 
<lb/>ut quod faciat maximos actus fortitudinis, temperantiae, et huiusmodi: 
<lb/>et secundum haec duo, inanis gloria et superbia sunt oppositae magnanimitati: 
<lb/>quia inanis gloria non tendit in id quod est magnum simpliciter, et quod magnanimitas 
<lb/>per se quaerit, sed in magnum exterius, ut in laudem vel honorem, 
<lb/>vel aliquid huiusmodi; superbia vero tendit in magnum simpliciter, sed non 
<lb/>secundum proportionem suam; et ideo quia actus fortitudinis est maxime arduus 
<lb/>et difficilis, propter hoc superbus praecipue anhelat ad superabundantiam 
<lb/>fortitudinis; et ideo dicit Philosophus in 3 Ethic., quod superbus vult videri 
<lb/>audax. 
<lb/>Quod autem tendit in aliquid magnum non sibi proportionatum, potest contingere 
<lb/>dupliciter. Aut quia illud simpliciter secundum se et absolute deficit sibi; et 
<lb/>secundum hoc est tertia species, quae iactantia dicitur. Aut quia quamvis 
<lb/>habeat, non tamen habet eo modo excellenti sicut nititur. Iste autem modus 
<lb/>excellens est duplex, secundum duplicem modum quo aliquid est in causa excellentius 
<lb/>quam in causato. Causa enim abundantius et perfectius habet aliquid 
<lb/>quam causatum, sicut ignis calorem quam elementata; et secundum hunc 
<lb/>modum excellentiae est quarta species, quia vult singulariter videri. Item quod 
<lb/>est causa, non habet ab alio, sed a se, inquantum est causa huius quod in effectu 
<lb/>ab alio est; et secundum hoc sunt duae primae species superbiae: quia 
<lb/>secundum primam speciem superbiae attribuit sibi hoc quod habet tamquam 
<lb/>non ab alio sibi sit datum; secundum autem secundam attribuit sibi sicut causae 
<lb/>meritoriae. 
<pb n="vol. 4, p. 1010"/>
<lb/>AD OBIECTA 
<lb/>Ad primum ergo dicendum, quod peccatum superbiae non est in sola cogitatione, 
<lb/>sed in affectione: non enim superbus hoc credit quod aliquod bonum sit 
<lb/>quod non est a Deo; sed hoc modo se de bono quod habet, magnificat, ac si ab 
<lb/>alio non haberet. 
<lb/>Ad secundum dicendum, quod merita nostra insufficientia sunt ad ea quae pro 
<lb/>meritis redduntur: et praeterea ipsorum meritorum non solum causa sumus 
<lb/>nos; sed principalis causa est gratia, quae a Deo tantum est. 
<lb/>Ad tertium dicendum, quod iactantia, secundum quod dicit quamdam exteriorem 
<lb/>ostensionem per verba vel gestus, eius quod intus non habetur, est oppositum 
<lb/>veritati; sed secundum quod iactantia dicit quamdam excellentiam, qua 
<lb/>animus hominis seipsum extollit interius de eo quod non habet, opponitur humilitati, 
<lb/>et est species superbiae. 
<lb/>Ad quartum dicendum, quod magnanimo omnia parva videntur, non quia bona 
<lb/>aliorum despiciat, sed quia nihil est in humanis actibus quod tamquam insolitum 
<lb/>admiretur, cum cogitatio sua sit ad faciendum maxima quaeque: propter 
<lb/>quod dicit Philosophus, quod magnanimus non est admirativus. 
<lb/>Ad quintum dicendum, quod inobedientia et ingratitudo non sunt species superbiae, 
<lb/>quasi essentialiter superbiam dividentes; sed dicuntur superbiae species 
<lb/>inquantum participant aliquid superbiae, secundum quod a superbia imperantur. 
<lb/>ARTICULUS 5 
<lb/><hi rend="bold">Utrum omnia peccata sint paria</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod omnia peccata sint paria. Virtus enim est aequalitas quaedam, 
<lb/>eo quod est in medietate consistens. Sed aequalitas non est nisi uno modo, 
<lb/>quasi indivisibilis existens. Ergo illud quod privat virtutem, totam eam privat. 
<lb/>Sed privatio non recipit magis et minus, nisi forte secundum hoc quod habitus 
<lb/>vel totus vel in parte privatur. Ergo et peccatum, quod dicitur per privationem 
<lb/>virtutis, non recipit magis et minus. 
<lb/>2. Praeterea, albius est quod est nigro impermixtius, ut Philosophus dicit. 
<lb/>Sed quodlibet vitium est omnino impermixtum virtuti, quia nihil virtutis 
<lb/>est in vitio. Ergo unum vitium non est gravius alio. 
<lb/>3. Praeterea, si esset praeceptum alicui quod catenam non transgrederetur, quicumque 
<lb/>eam transiret, puniretur, nec esset differentia utrum eam per unum passum 
<lb/>vel per duos transiret, quia aequaliter pro utroque puniretur. Sed praeceptum 
<lb/>legis divinae et legis naturalis est ut homo rectitudinem virtutis non transeat. 
<lb/>Ergo qualitercumque aliquid extra rectitudinem virtutis fiat, non differt; et 
<lb/>ita omnia peccata sunt paria. 
<pb n="vol. 4, p. 1012"/>
<lb/>4. Praeterea, eadem imperitia imponitur nautae, sive navis in pelago sive in littore 
<lb/>submergatur. Sed sicut nauta per artem suam regit navem ne pereat; ita 
<lb/>homo per virtutem suam regitur ne in actu peccet. Ergo idem praeiudicium est 
<lb/>virtutis, qualitercumque homo in peccatum ruat. 
<lb/>5. Praeterea, ex hoc aliquid est malum, quia nocet, ut Augustinus dicit. 
<lb/>Sed omne peccatum mortale aequaliter nocet, eo quod quodlibet 
<lb/>peccatum mortale privat omnes virtutes. Omnia ergo peccata, mortalia saltem, 
<lb/>sunt aequalia. 
<lb/>6. Praeterea, aequalitas est in omnibus virtutibus propter caritatem, quae est 
<lb/>mater earum, sicut dicitur Apoc. penul., quod latera civitatis sunt aequalia. Sed 
<lb/>similiter omnium peccatorum mater est cupiditas, ut in littera dicitur. Ergo 
<lb/>omnia peccata sunt paria. 
<lb/>SED CONTRA, peccatum nihil aliud est quam quaedam obliquatio a rectitudine 
<lb/>virtutis. Sed contingit lineam unam magis esse curvam quam aliam, ut ex 
<lb/>4 Phys. potest accipi. Ergo contingit unum peccatum esse maius alio. 
<lb/>Praeterea, sicut falsitas est recessus ab aequalitate veritatis, ita et peccatum est 
<lb/>recessus ab aequalitate virtutis. Sed contingit esse falsitatem magis et minus, 
<lb/>sicut dicit Philosophus in 4 Metaph., quod error aestimantis tria esse 
<lb/>quinque non est tantus sicut error aestimantis tria esse mille. Ergo et peccatum 
<lb/>contingit esse gravius alio peccato. 
<lb/><hi rend="bold">Solutio</hi>
<lb/>Respondeo dicendum, quod Stoicorum opinio fuit (quos Tullius imitatur, ut in 
<lb/>libro de Paradoxis patet) omnia peccata paria esse: cuius positionis ratio fuit, 
<lb/>quia aestimaverunt bonitatem virtutis esse in quodam indivisibili, ex eo quod 
<lb/>virtus non est nisi ex debita proportione omnium circumstantiarum ad actum, 
<lb/>quod non contingit nisi uno modo: et ideo virtus comparatur his quorum ratio 
<lb/>in indivisibili est, idest quae tantum uno modo contingit, sicut comparatur 
<lb/>aequalitati, rectitudini, et centro circuli. Unde putaverunt quod nihil de bonitate 
<lb/>remaneat, quantulumcumque ab hoc indivisibili discedatur: et quia per 
<lb/>quodlibet peccatum ab hoc indivisibili disceditur, ideo putaverunt sequi quod 
<lb/>omnia peccata essent paria. 
<lb/>Sed haec positio ex quatuor falsis videtur sequi. Primo, quia secundum opinionem 
<lb/>Socratis, quae tangitur 6 Ethic., ponebant virtutem et scientiam idem 
<lb/>esse: et ideo cum eadem sit scientia rectificandi se in omnibus humanis actibus; 
<lb/>ex omnibus virtutibus unam conflabant, quam sapientiam dicebant: et ideo non 
<lb/>erat disparitas vitiorum ex oppositione ad diversas virtutes. Hoc autem falsum 
<lb/>est, ut ibidem Philosophus ostendit: quia virtus praeter scientiam est habitus 
<pb n="vol. 4, p. 1014"/>
<lb/>inclinans ad id quod est rationi conveniens. Secundo, quia ratio virtutis non est 
<lb/>omnino in indivisibili: quia, ut in 2 Ethic. dicitur, non oportet 
<lb/>semper medium attingere ad hoc quod sit opus virtutis, sed sufficit circa 
<lb/>medium esse; sed verum est quod perfectio virtutis in indivisibili consistit. 
<lb/>Tertio, quia etsi ratio virtutis omnino consisteret in indivisibili, non tamen ratio 
<lb/>bonitatis in indivisibili consistit, sicut nec ratio perfecti: eo quod contingit perfectionem 
<lb/>perfectioni superaddi, quarum unaquaeque rationem bonitatis causat; 
<lb/>et ideo minor est bonitas si duae perfectiones subtrahantur quam si una 
<lb/>tantum: et secundum hoc si non esset virtus nisi quando actus esset perfectus 
<lb/>secundum omnes circumstantias omnino ad medium concurrentes, tamen unaquaeque 
<lb/>circumstantia suam bonitatem haberet: et ideo peior actus esset in quo 
<lb/>corrumperentur duae circumstantiae quam in quo corrumperetur tantum una. 
<lb/>Quarto, quia etsi ratio bonitatis in indivisibili sit, et negatio secundum magis et 
<lb/>minus non dicatur in se; tamen quantum ad causam suam intenditur et remittitur; 
<lb/>sicut dicitur magis caecus cui ex toto erutus est oculus, quam qui ex aliquo 
<lb/>humore ad pupillam concurrente visum amittit; quamvis uterque caecus sit: et 
<lb/>per hunc modum etiam inaequalitas dicitur secundum magis et minus: quia 
<lb/>distantia ab aequalitate, quae aequalitatem tollit, potest esse maior vel minor; 
<lb/>et per hunc etiam modum, secundum maiorem vel minorem distantiam a bonitate, 
<lb/>posset actus dici magis vel minus malus. 
<lb/>Et ideo simpliciter concedendum est, unum peccatum alio gravius esse. Hoc 
<lb/>autem contingit duobus modis. Uno modo ex parte ipsius peccati in se: alio 
<lb/>modo ex parte peccantis. Ex parte peccati in se accidit maior vel minor gravitas 
<lb/>peccati ex illa causa ex qua quis actus malus secundum se dicitur. Hoc 
<lb/>autem est secundum quod actus discordat a rectitudine rationis. Unicuique 
<lb/>enim naturae indita est naturalis quaedam inclinatio in suum finem: et ideo in 
<lb/>ratione est quaedam naturalis rectitudo, per quam in finem inclinatur: et ideo 
<lb/>illud quod abducit a fine illo, est discordans a ratione: et quia lex naturalis est 
<lb/>secundum quam ratio recta est, ideo Augustinus dicit contra Faustum manich., 
<lb/>quod peccatum dicitur, inquantum discordat a lege aeterna, cuius 
<lb/>expressio est ipsa lex naturalis. Quanto ergo aliquis actus magis abducit a fine 
<lb/>humanae vitae, tanto in se gravius peccatum est; sive hoc contingat ex materia 
<lb/>circa quam peccatur, sive ex corruptione plurium vel paucarum circumstantiarum. 
<lb/>Ex parte autem peccantis etiam peccatum est gravius quantum ad duo; vel 
<lb/>propter maiorem contemptum, vel etiam propter maiorem libidinem; quorum 
<lb/>primum respicit aversionem, et secundum conversionem peccati. Sed ista gravitas 
<lb/>accidentalis est peccato, secundum quod in genere suo consideratur: quia 
<lb/>illud quod ex genere suo est levius, potest esse gravius, cum ex maiori libidine 
<lb/>vel contemptu fit. 
<pb n="vol. 4, p. 1016"/>
<lb/>AD OBIECTA 
<lb/>Ad primum ergo dicendum, quod quamvis virtus sit aequalitas, non tamen 
<lb/>oportet ad esse virtutis quod ad omnimodam aequalitatem perveniatur; hoc 
<lb/>enim est de perfectione virtutis: et ideo virtus intenditur et remittitur vel ex 
<lb/>parte ipsius actus, qui tanto virtuosior est, quanto ad aequalitatem magis accedit; 
<lb/>vel ex parte operantis, qui quanto perfectiori habitu operatur, tanto actus 
<lb/>eius virtuosior est, etiam si sit actus eiusdem generis: et similiter est de peccato. 
<lb/>Et praeterea, si etiam virtus esset uno modo tantum, ratio non procederet, 
<lb/>sicut ex praedictis patet. 
<lb/>Ad secundum dicendum, quod in quolibet peccato est aliquid virtutis; virtus 
<lb/>enim constituitur ex aequalitate omnium circumstantiarum. Non est autem possibile, 
<lb/>ut Philosophus dicit, ut omnium circumstantiarum corruptio 
<lb/>fiat; et ideo aliquid virtutis in actu peccati remanet; et ideo habet peccatum 
<lb/>aliquam permixtionem ad virtutem; et ideo ratio non procedit. 
<lb/>Ad tertium dicendum, quod aliquid est in se malum; et aliquid malum est tantum 
<lb/>quia prohibitum. In illis ergo quae sunt mala quia prohibita tantum, non 
<lb/>differt utrum parum vel multum a praecepto elongetur ex parte ipsius actus: 
<lb/>quamvis differat ex parte agentis, secundum quod maiori vel minori contemptu 
<lb/>potest facere. Huius ratio est, quia in his tota ratio malitiae est ex hoc quod non 
<lb/>servat praeceptum; et ita ratio bonitatis est in eo quod institutum est per praeceptum; 
<lb/>et ideo si hoc tollitur, nil bonitatis manet. Sed non omnia peccata sunt 
<lb/>huiusmodi; et ideo ratio non procedit. 
<lb/>Ad quartum dicendum, quod in submersione navis, ubicumque submergatur, est 
<lb/>aequale damnum, quia eadem res utrobique perditur; sed non in quolibet peccato 
<lb/>est aequale damnum; immo in uno peccato perditur una debita circumstantia, 
<lb/>in alio duae, et sic de aliis; et ideo non est simile. 
<lb/>Ad quintum dicendum, quod quamvis quodlibet peccatum mortale tollat omnes 
<lb/>virtutes, unum tamen tollit plus de habilitate ad virtutem quam aliud; et praeterea 
<lb/>unum peccatum tollit per se illam virtutem cui opponitur, sed quasi per 
<lb/>accidens aliam virtutem. 
<lb/>Ad sextum dicendum, quod caritas non facit omnes virtutes esse aequales 
<lb/>secundum quantitatem, quia una virtus nobilior est alia, sed solum secundum 
<lb/>proportionem: quia quantum augetur una virtus, tantum augetur alia proportionaliter; 
<lb/>et est simile de augmento digitorum manus; et ita etiam non oportet 
<lb/>omnia peccata aequalia esse. Et praeterea caritas est dilectio unius rei, scilicet 
<lb/>Dei; cupiditas autem ad plura se habet; et ideo non habet rationem uniendi et 
<lb/>adaequandi, sicut caritas. 
<pb n="vol. 4, p. 1018"/>
<lb/><hi rend="bold">EXPOSITIO SECUNDAE PARTIS TEXTUS</hi>
<lb/>«Praeterea sciendum est, septem esse vitia capitalia». Videtur inconvenienter 
<lb/>numerare vitia capitalia: quia superbia est aliud ab inani gloria; ergo inanis 
<lb/>gloria male ponitur loco superbiae. - Sed dicendum, quod quia, ut ostensum 
<lb/>est, superbia habet maiorem aptitudinem ut ex ea omnia vitia alia oriantur, 
<lb/>quam aliquod aliorum; ideo Gregorius, non posuit superbiam 
<lb/>quasi speciale caput vitiorum, sed quasi caput universale omnium, et nominavit 
<lb/>eam reginam omnium vitiorum; et loco eius inter vitia capitalia posuit inanem 
<lb/>gloriam, quae est propinquissima filia sua. Isidorus autem considerans quod ex 
<lb/>superbia omnia alia generantur, sed quaedam frequentius, quae magis cum ipsa 
<lb/>conveniunt, ponit ibi superbiam speciale caput horum vitiorum quae ut frequenter 
<lb/>ab ea oriuntur; et ideo computavit eam inter septem vitia capitalia, ut 
<lb/>patet Deuter. 7 in Glossa. 
<pb n="vol. 4, p. 1028"/>
<lb/><hi rend="bold">IN SECUNDUM SENTENTIARUM DISTINCTIO 43</hi>
<lb/><hi rend="bold">DIVISIO TEXTUS</hi>
<lb/>Postquam diversa genera peccatorum assignavit, in parte ista determinat de 
<lb/>quodam genere peccati quod ceteris aliis gravius invenitur, scilicet de peccato 
<lb/>in Spiritum Sanctum; et dividitur in partes duas: in prima ostendit gravitatem 
<lb/>huius peccati; in secunda quaerit quid sit istud peccatum, ibi: «Sed quaeritur, 
<lb/>quid sit illud peccatum in Spiritum Sanctum». Et dividitur in partes tres, secundum 
<lb/>tres assignationes huius peccati quas facit; secunda ibi: «Est et alia huius 
<lb/>peccati assignatio»; tertia ibi: «De hoc quoque peccato in Spiritum Sanctum 
<lb/>Ambrosius... definitam assignationem tradit». Prima dividitur in duas: in prima 
<lb/>ponit assignationem quamdam peccati in Spiritum Sanctum, magistralem; in 
<lb/>secunda movet quamdam quaestionem, et solvit, ibi: «Sed quaeritur, utrum 
<lb/>omnis obstinatio mentis in malitia obduratae, omnisque desperatio, sit peccatum 
<lb/>in Spiritum Sanctum». 
<lb/>«Est et alia huius peccati assignatio». Hic ponit secundam assignationem, ex verbis 
<lb/>Augustini sumptam; et primo ponit eam; secundo ex verbis eiusdem ostendit, 
<lb/>quomodo sit accipienda, ibi: «Illam tamen definitionem Augustinus in lib. Retract. 
<lb/>rememorans, aliquid adiiciendum ibi fore, nec asserendo se dixisse aperit». 
<lb/>«De hoc quoque peccato Ambrosius in lib. De Spiritu Sancto disserens definitam 
<lb/>assignationem tradit». Hic ponit tertiam assignationem secundum 
<lb/>Ambrosium: et primo ponit eam; secundo removet quoddam dubium quod potest 
<lb/>esse, ibi: «Non itaque distinctio illa verborum sic accipienda est». 
<pb n="vol. 4, p. 1030"/>
<lb/><hi rend="bold">QUAESTIO 1</hi>
<lb/>Hic sex quaeruntur: 1. An sit peccatum in Spiritum Sanctum, et quid sit; 
<lb/>2. Utrum sit distinctum ab aliis peccatis; 3. De speciebus eius; 4. De irremissibilitate 
<lb/>ipsius; 5. Utrum peccatum in Spiritum Sanctum praeexigat alia peccata; 
<lb/>6. Quibus conveniat in Spiritum Sanctum peccare. 
<lb/>ARTICULUS 1 
<lb/><hi rend="bold">Utrum sit aliquod peccatum in Spiritum Sanctum</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod nullum sit peccatum in Spiritum Sanctum. Quia, secundum 
<lb/>quod in littera dicitur, illi dicuntur in Spiritum Sanctum peccare quibus placet 
<lb/>malitia propter se sicut piis bonitas. Sed malitia nulli propter se placet: quia 
<lb/>malum est praeter voluntatem, et nullus ad malum intendens operatur, ut 
<lb/>Dionysius dicit. Ergo secundum hoc nullus in Spiritum 
<lb/>Sanctum peccat. 
<lb/>2. Praeterea, omne peccatum hominis ex corruptione naturae nascitur. Sed peccatum 
<lb/>quod est ex corruptione naturae, est ex infirmitate. Cum autem peccatur 
<lb/>per infirmitatem, non peccatur in Spiritum Sanctum, ut in littera dicitur. Ergo 
<lb/>nullum peccatum est in Spiritum Sanctum. 
<lb/>3. Praeterea, Augustinus dicit, quod omne peccatum ex 
<lb/>errore est. Sed error ignorantiam includit. Quod autem per ignorantiam est, 
<lb/>condividitur contra peccatum in Spiritum Sanctum. Ergo nullum peccatum est 
<lb/>in Spiritum Sanctum. 
<lb/>4. Praeterea, si aliquis peccat in Spiritum Sanctum, aut est in statu viae, aut 
<lb/>post viam. Sed post viam esse non potest: quia tunc non erit tempus merendi et 
<lb/>demerendi, ut plures dicunt: sed recipiendi pro his quae gessit, sive bonum sive 
<lb/>malum. Similiter nec in statu viae: quia de nemine desperandum est, secundum 
<lb/>Augustinum, dum vivit. Peccatum autem in Spiritum Sanctum 
<lb/>est peccatum desperantium, quia pro eo oratio interdicitur 1 Ioan. ult. Ergo 
<lb/>nullus in Spiritum Sanctum peccat. 
<lb/>5. Praeterea, quorum una est maiestas et gloria, una est offensa. Sed «Patris et 
<lb/>Filii et Spiritus Sancti una est divinitas, aequalis gloria, coaeterna maiestas». 
<lb/>Ergo et eorum est una offensa; et ita cum peccatum in Spiritum Sanctum dividatur 
<lb/>contra peccatum in Patrem et Filium, videtur quod nullum peccatum sit 
<lb/>in Spiritum Sanctum. 
<pb n="vol. 4, p. 1032"/>
<lb/>SED CONTRA est quod dicitur Matth. 12, 32: «Qui blasphemaverit in Spiritum 
<lb/>Sanctum, non remittetur ei in aeternum». 
<lb/>Praeterea, sicut potentia attribuitur Patri, sapientia Filio; ita bonitas Spiritui 
<lb/>Sancto. Sed peccatum quod fit ex impotentia, dicitur peccatum in Patrem; quod 
<lb/>fit ex ignorantia, in Filium. Ergo quod fit ex malitia, in Spiritum Sanctum. Cum 
<lb/>ergo aliquod tale peccatum sit, erit aliquod peccatum in Spiritum Sanctum. 
<lb/><hi rend="bold">Solutio</hi>
<lb/>Respondeo dicendum, quod peccare in Spiritum Sanctum dicitur dupliciter: aut 
<lb/>quia peccatur contra personam Spiritus Sancti; aut quia peccatur contra attributum 
<lb/>personae. Peccatur contra personam Spiritus Sancti, scilicet quando de 
<lb/>ea male sentitur; sicut qui dixerunt Spiritum Sanctum creaturam esse, et ministrum 
<lb/>Patris et Filii: et sic etiam peccare in Filium, est male sentire de persona 
<lb/>Filii. Sic autem non loquimur hic de peccato in Spiritum Sanctum, quia sic est 
<lb/>peccatum infidelitatis. 
<lb/>Peccare autem in attributum Spiritui Sancto, est ex certa malitia peccare, sicut 
<lb/>peccare in Patrem, est peccare ex infirmitate, et peccare in Filium, est peccare 
<lb/>ex ignorantia; ut dicatur peccatum in Patrem, quando deficit istud quod Patri 
<lb/>attribuitur, scilicet potentia; et peccatum in Filium, quando deest sapientia, 
<lb/>quae Filio attribuitur: et peccatum in Spiritum Sanctum, quando ponitur oppositum 
<lb/>bonitatis, quae Spiritui Sancto attribuitur. 
<lb/>Differentia autem horum potest accipi ex his quae Philosophus dicit, 
<lb/>ubi ostendit, quod peccatum tribus modis committitur; vel ex ignorantia, vel ex 
<lb/>passione, vel ex electione. Ex ignorantia peccatum committitur, quando ignoratur 
<lb/>aliquod eorum quorum scientia a peccato impedivisset; unde ignorantia est 
<lb/>ibi causa peccati: et hoc dicitur peccatum in Filium. Ex passione autem sive 
<lb/>innata sive illata peccatur, quando propter impetum passionis, rationis iudicium 
<lb/>obruitur; et hoc proprie est ex infirmitate peccare, quod est peccatum in 
<lb/>Patrem. Ex electione autem peccatur, quando homo deliberans peccato adhaeret, 
<lb/>non quasi aliqua tentatione victus, sed quia propter hoc quod habet corruptum 
<lb/>appetitum, placet sibi illud peccatum secundum se: et hoc est ex malitia 
<lb/>peccare, quod est peccare in Spiritum Sanctum. 
<lb/>AD OBIECTA 
<lb/>Ad primum ergo dicendum, quod malitiam sub ratione malitiae nullus unquam 
<lb/>voluit; sed secundum quod peccatum aestimatur bonum ipsi peccanti, quasi 
<lb/>quietans corruptum appetitum, propter hoc secundum se desideratur. 
<pb n="vol. 4, p. 1034"/>
<lb/>Ad secundum dicendum, quod res non habet speciem neque denominatur a causis 
<lb/>primis, sed a causis proximis. Corruptio ergo naturae, quae est infectio 
<lb/>fomitis, non est proxima causa cuiuslibet peccati, cum aliquando homo sine aliquo 
<lb/>incentivo concupiscentiae peccatum eligat; sed est causa prima: quia ex 
<lb/>corruptione naturae inest homini quaedam debilitas, ut facilius in peccatum 
<lb/>ruat: et ideo non oportet quod omne peccatum propter hoc ex infirmitate esse 
<lb/>dicatur. 
<lb/>Ad tertium dicendum, quod error ille ex quo omne peccatum procedit, est error 
<lb/>electionis, secundum quem Philosophus omnem malum ignorantem 
<lb/>esse dicit. Haec autem ignorantia non causat involuntarium, immo est ex voluntate 
<lb/>causata: quia ex ipsa inclinatione corruptae voluntatis in peccatum, quae 
<lb/>est per habitum vel passionem, consequitur ut hoc quasi bonum aliquis eligat 
<lb/>quod voluntati placet; unde ex tali ignorantia non dicimus peccatum in Filium: 
<lb/>peccatum enim in Filium est quando principalis causa peccati est ignorantia. 
<lb/>Ad quartum dicendum, quod peccatum in Spiritum Sanctum non est desperatum 
<lb/>ex parte medici curantis, scilicet Dei, qui immensitate suae misericordiae 
<lb/>quemlibet in statu viae salvare potest: sed est desperatum ex parte ipsius 
<lb/>morbi, qui quantum in se est, omnem viam curationis excludit, ut infra patebit. 
<lb/>Ad quintum dicendum, quod quamvis sit una maiestas trium personarum, tamen 
<lb/>personae distinguuntur proprietatibus personalibus, et etiam quaedam appropriantur 
<lb/>uni quae non appropriantur alii personae; et secundum hoc contingit 
<lb/>quod aliquod peccatum dicitur esse specialiter in Filium vel in Spiritum 
<lb/>Sanctum dupliciter: vel quia male sentitur de his quae sunt propria Filii vel 
<lb/>Spiritus Sancti; et sic non accipitur hic peccatum in Spiritum Sanctum: vel quia 
<lb/>peccatur contra appropriatum Filii vel Spiritus Sancti; et sic hic sumitur peccatum 
<lb/>in Spiritum Sanctum. 
<lb/>ARTICULUS 2 
<lb/><hi rend="bold">Utrum peccatum in Spiritum Sanctum</hi>
<lb/><hi rend="bold">sit determinatum genus peccati</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod peccatum in Spiritum Sanctum non sit determinatum genus 
<lb/>peccati. Sicut enim peccatum quod ex industria geritur, est peccatum in 
<lb/>Spiritum Sanctum; ita peccatum quod est ex infirmitate, est in Patrem, et quod 
<lb/>ex ignorantia est in Filium. Sed peccatum ex infirmitate non nominat determinate 
<lb/>aliquod genus peccati, sed peccati circumstantiam. Ergo nec peccatum in 
<lb/>Spiritum Sanctum est determinatum genus peccati. 
<pb n="vol. 4, p. 1036"/>
<lb/>2. Praeterea, peccare ex industria vel certa malitia, est peccare ex electione, ut 
<lb/>dictum est. Sed unusquisque habens habitum vitiosum, ex electione peccat, ut 
<lb/>ex 7 Ethic. patet, ubi distinguit intemperatum contra incontinentem: quorum 
<lb/>primus habens habitum per electionem peccat, secundus per passionem. Ergo 
<lb/>peccare ex habitu est peccare ex certa malitia, quod est peccatum in Spiritum 
<lb/>Sanctum. Sed peccatum ex habitu procedens non nominat determinatum genus 
<lb/>peccati. Ergo nec peccatum in Spiritum Sanctum. 
<lb/>3. Praeterea, in littera assignantur diversae species peccati in Spiritum 
<lb/>Sanctum, ut desperatio, obstinatio, et multa huiusmodi. Sed ista se habent ad 
<lb/>omne genus peccati: quia nullum genus peccati est quod interdum ex desperatione 
<lb/>oriri non possit, et sic de aliis. Ergo peccatum in Spiritum Sanctum non 
<lb/>est determinatum genus peccati. 
<lb/>4. Praeterea, peccatum in Spiritum Sanctum dicitur quod est contra appropriatum 
<lb/>Spiritui Sancto. Sed omne peccatum mortale contrariatur gratiae, quae 
<lb/>appropriatur Spiritui Sancto. Ergo omne peccatum mortale debet dici in 
<lb/>Spiritum Sanctum. 
<lb/>5. Praeterea, mors animae est, ut Augustinus dicit 
<lb/>separatio animae a Deo. Sed quodlibet peccatum mortale 
<lb/>separat animam a Deo. Ergo quodlibet mortale est ducens ad mortem. Sed peccatum 
<lb/>ad mortem est peccatum in Spiritum Sanctum, ut Magister dicit. Ergo 
<lb/>quodlibet mortale est peccatum in Spiritum Sanctum. 
<lb/>SED CONTRA, quodlibet genus peccati distinguitur ab aliis generibus. Sed peccatum 
<lb/>in Spiritum Sanctum, est quoddam genus peccati gravius ceteris, ut 
<lb/>Magister dicit. Ergo est determinatum et distinctum ab aliis. 
<lb/>Praeterea, peccatum in Spiritum Sanctum, cum sit irremissibile, distinguitur ab 
<lb/>aliis quae remissibilia sunt, secundum remissibile et irremissibile. Sed istae differentiae 
<lb/>sunt maxime distantes. Ergo multo magis distincta genera peccatorum 
<lb/>facient quam aliquae aliae peccatorum differentiae. 
<lb/><hi rend="bold">Solutio</hi>
<lb/>Respondeo dicendum, quod, ut supra dictum est, peccatum 
<lb/>in Spiritum Sanctum dicitur quod est ex certa malitia vel industria sive electione, 
<lb/>quod idem est. Quod autem aliquis ex certa deliberatione actum peccati eligat, 
<lb/>non impulsus aliqua passione, potest contingere dupliciter. Aut per positionem 
<lb/>alicuius in eligente, per quod inclinatur in talem actum, sicut in sibi similem; 
<lb/>sic enim omnis habens habitum vel peccati vel virtutis inclinatur in actus 
<lb/>similes suis habitibus, quia naturalis appetitus rei est in id quod sibi simile est; 
<lb/>et hoc modo quicumque habet habitum intemperantiae, eligit actum intemperantiae, 
<lb/>et sic de aliis peccatis. 
<pb n="vol. 4, p. 1038"/>
<lb/>Alio autem modo ex certa deliberatione peccatum eligitur, quando voluntas 
<lb/>reiicit illud per quod homo a peccato retrahi posset; verbi gratia, aliquis propter 
<lb/>expectationem futuri praemii abstinet a peccato. Si ergo aliquis spem futuri 
<lb/>praemii abiiciat voluntarie, vel aliquid huiusmodi, quod a peccato retrahebat; 
<lb/>eliget hoc quod sibi erit delectabile secundum carnem, quasi per se bonum; 
<lb/>et ita ex certa malitia peccabit. 
<lb/>Sumendo ergo primo modo peccatum ex electione, non nominatur aliquod genus 
<lb/>peccati determinatum, sed quaedam peccati circumstantia, ut scilicet actus ex 
<lb/>habitu procedat; quod in omnibus generibus peccatorum contingit. Sed secundo 
<lb/>modo speciale peccatum dicitur, quod ex electione contingit. Quia speciale peccatum 
<lb/>dicitur ex speciali obiecto; hoc autem est speciale obiectum voluntatis, in 
<lb/>quo peccatur, scilicet hoc quod a peccato natum erat retrahere, cui voluntas dissentit, 
<lb/>ab eo sponte recedens. Peccatum autem in Spiritum Sanctum non proprie 
<lb/>dicitur illud quod ex electione procedit primo modo; sed quod secundo modo ex 
<lb/>electione procedit; quia peccata et specificantur et nominantur ab obiectis: 
<lb/>obiectum autem in hoc peccato est hoc quod a peccato retrahebat, et istud est 
<lb/>bonitas quaedam, vel aliquis effectus Spiritui Sancto appropriabilis; et ideo peccatum 
<lb/>in Spiritum Sanctum determinatum genus peccati nominat. 
<lb/>AD OBIECTA 
<lb/>Ad primum ergo dicendum, quod cum aliquis hoc secundo modo ex electione 
<lb/>peccat, quod proprie peccatum in Spiritum Sanctum dicitur, considerantur ibi 
<lb/>duo actus, quorum uterque peccatum est, et primus est causa secundi. Verbi 
<lb/>gratia, aliquis uno actu voluntatis praemia aeterna contemnit, eorum spem a se 
<lb/>abiiciens; et in hoc ipso peccat: et quia desperat de praemio, incidit in actum 
<lb/>fornicationis; et hic actus in eo ex certa electione provenit propter praecedentem 
<lb/>actum. Unde patet quod cum dicitur peccatum ex industria, ipsa industria, 
<lb/>quae notatur esse causa peccati, est quoddam peccatum, et est determinatum 
<lb/>peccati genus: et hoc proprie est peccatum in Spiritum Sanctum. Sed infirmitas 
<lb/>vel ignorantia, non nominat peccatum aliquod, sed poenam tantum: et ideo ex 
<lb/>ea non designatur speciale peccatum. 
<lb/>Ad secundum patet responsio per ea quae dicta sunt in corp. art. 
<lb/>Ad tertium dicendum, quod peccatum in Spiritum Sanctum non dicitur ille actus 
<lb/>secundus qui ex primo, ut dictum est, causatur, nisi forte secundum quod virtus 
<lb/>primi actus manet in eo; sed ipse primus actus est proprie peccatum in Spiritum 
<lb/>Sanctum: et ideo non est inconveniens ut ex uno determinato peccato omnia 
<lb/>peccata possint oriri, ut supra dictum est. 
<lb/>Ad quartum dicendum, quod contrariari gratiae contingit dupliciter. Primo 
<lb/>directe per se; et hoc fit dum aliquis gratiam actualiter despicit, vel aliquid ad 
<lb/>gratiam pertinens; et sic opponitur gratiae peccatum in Spiritum Sanctum. 
<lb/>Secundo indirecte et quasi ex consequenti; et sic omne peccatum mortale gratiae 
<lb/>opponitur: quia per peccatum mortale quaeritur aliquid quod simul cum 
<lb/>gratia esse non potest. 
<pb n="vol. 4, p. 1040"/>
<lb/>Ad quintum dicendum, quod peccatum mortale quantum ad aliquid est simile 
<lb/>morti, et quantum ad aliquid aegritudini: inquantum enim separat a Deo, qui 
<lb/>vita est, mortis similitudinem habet, et haec est mors prima; inquantum autem 
<lb/>adhuc manet possibilitas redeundi ad vitam, habet similitudinem aegritudinis, 
<lb/>ducentis ad mortem condemnationis, quae est mors secunda, quae omnino similitudinem 
<lb/>mortis retinet, dum per eam homo a Deo separatur, et ad vitam gratiae 
<lb/>possibilis reditus non est. Sicut autem in aegritudinibus corporalibus quaedam 
<lb/>sunt curabiles, quaedam autem non, quantum est de natura morbi, et hae 
<lb/>dicuntur infirmitates ad mortem; ita etiam in peccatis illa tantum peccatorum 
<lb/>mortalium ad mortem dicuntur quae quantum in se est irremissibilia sunt. 
<lb/>Dicitur ergo peccatum esse mortale a morte prima; sed ad mortem propter 
<lb/>mortem secundam. 
<lb/>ARTICULUS 3 
<lb/><hi rend="bold">Utrum species peccati in Spiritum Sanctum</hi>
<lb/><hi rend="bold">convenienter assignentur in littera</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod inconvenienter assignentur in littera species peccati 
<lb/>in Spiritum Sanctum. Nullus enim desperare potest, credens remissionem peccatorum 
<lb/>in Ecclesia fieri. Sed negare remissionem peccatorum est infidelitatis. Ergo 
<lb/>desperatio est species infidelitatis, et non peccati in Spiritum Sanctum. 
<lb/>2. Praeterea, illud quod est infinitum, nullus potest nimis extendere. Sed misericordia 
<lb/>Dei infinita est. Ergo nullus peccat ex hoc quod Dei misericordiam nimis 
<lb/>extendat; et ita videtur quod nimis praesumere de Dei misericordia, non sit 
<lb/>peccatum in Spiritum Sanctum, vel species eius. 
<lb/>3. Praeterea, accidentia non constituunt speciem. Sed impoenitentia est quoddam 
<lb/>accidens peccati, sicut duratio cuiuslibet rei est accidens eius, quod solum 
<lb/>impoenitentia dicere videtur, ut scilicet in peccatum usque ad mortem duret. 
<lb/>Ergo impoenitentia non est aliqua species peccati. 
<lb/>4. Praeterea, praeteritum et futurum non diversificant speciem. Sed impoenitentia 
<lb/>et obstinatio non differunt nisi secundum praeteritum et futurum: quia 
<lb/>impoenitentia est ex hoc quod de praeteritis commissis homo non poenitet; 
<lb/>obstinatio autem est in hoc quod futuris committendis firmiter proposito inhaeret. 
<lb/>Ergo impoenitentia et obstinatio non sunt duae species peccati in Spiritum 
<lb/>Sanctum. 
<lb/>5. Praeterea, veritas appropriatur Filio, qui dicit Ioan. 14, 6: «Ego sum via, 
<lb/>veritas et vita». Sed peccatum in Filium est quod est contra appropriatum Filii. 
<lb/>Ergo impugnatio veritatis non est peccatum in Spiritum Sanctum, sed in Filium. 
<pb n="vol. 4, p. 1042"/>
<lb/>6. Praeterea, invidia est unum capitale vitiorum, ut supra dictum est, dist. 42, 
<lb/>art. 3, et non est gravius inter ea. Sed alia peccata capitalia non ponuntur species 
<lb/>peccati in Spiritum Sanctum. Ergo nec invidentia fraternae gratiae debet 
<lb/>peccatum in Spiritum Sanctum dici. 
<lb/>7. Praeterea, oppositorum generum diversae sunt species. Sed peccatum in 
<lb/>Spiritum Sanctum, quod est ex certa malitia, ex opposito dividitur contra peccatum 
<lb/>in Patrem vel Filium, quod est ex infirmitate vel ex ignorantia. Cum igitur 
<lb/>quodlibet peccatum praedictorum, ut desperatio, praesumptio, et huiusmodi, 
<lb/>possit ex infirmitate vel ex ignorantia accidere: videtur quod non convenienter 
<lb/>assignetur species peccati in Spiritum Sanctum. 
<lb/>8. Praeterea, aliquis non peccat ex electione, prout peccatum in Spiritum 
<lb/>Sanctum ex electione dicitur, nisi removeantur omnia quae a peccato retrahere 
<lb/>possunt: quolibet enim retrahente manente, peccatum non eligitur. Sed omnia 
<lb/>retrahentia a peccato non tolluntur nisi per omnia sex enumerata. Ergo nullum 
<lb/>istorum sex per se sumptum est species peccati in Spiritum Sanctum; sed simul 
<lb/>accepta per modum partium integralium faciunt unum peccatum in Spiritum 
<lb/>Sanctum. 
<lb/>IN CONTRARIUM est quod in littera determinatur per auctoritates sanctorum. 
<lb/><hi rend="bold">Solutio</hi>
<lb/>Respondeo dicendum, quod, sicut dictum est, in corp. praec. art., peccatum in 
<lb/>Spiritum Sanctum, proprie loquendo, secundum quod est determinatum genus 
<lb/>peccati, consistit in actu voluntatis abiicientis id per quod aliquis a peccato 
<lb/>retrahitur. Contingit autem hoc dupliciter. Retrahitur enim aliquis a peccato et 
<lb/>operatur bonum propter se, et aliquis propter aliud. Propter aliud autem dupliciter: 
<lb/>vel ad vitanda supplicia, vel ad consequenda praemia: et neutrum virtuosi 
<lb/>est, qui bonum propter se operatur, et malum propter se fugit: et haec duo 
<lb/>tolluntur per «praesumptionem», quae privat timorem suppliciorum; et per 
<lb/>«desperationem», quae tollit spem praemiorum. Propter se autem aliquis operatur 
<lb/>bonum vel fugit malum, quando movetur principaliter ex aliquo quod in 
<lb/>ipso actu virtutis vel peccati est. Hoc autem est dupliciter. Aliquid enim potest 
<lb/>considerari in actu virtutis vel vitii ut est quoddam humanum bonum, et aliquid 
<lb/>ut est quoddam divinum. Si ergo consideretur actus peccati ex parte eius quod 
<lb/>est humanum in actu; sic duo possunt ibi esse, scilicet delectatio indebita, et 
<lb/>deformitas actus; et ex utroque aliquis a peccato retrahitur: et secundum hoc 
<lb/>sunt duae species peccati in Spiritum Sanctum, scilicet «obstinatio» et «impoenitentia»; 
<lb/>quia per obstinationem aliquis firmiter adhaeret delectationi, ac si 
<lb/>non esset incompetens; per impoenitentiam autem non vitat deformitatem quae 
<lb/>est in actu, quae erat ratio poenitendi. Divinum autem in actu virtutis, quod 
<lb/>etiam a peccato retrahit, est duplex: unum scilicet veritas fidei quasi dirigens, 
<pb n="vol. 4, p. 1044"/>
<lb/>et aliud sicut inclinans, scilicet ipsa gratia per Spiritum Sanctum in Ecclesiam 
<lb/>diffusa: contra primum est «impugnatio veritatis agnitae», contra secundum 
<lb/>invidentia fraternae gratiae. 
<lb/>Quidam autem sic accipiunt distinctionem harum specierum: dicunt enim, quod 
<lb/>peccatum in Spiritum Sanctum opponitur specialiter gratiae poenitentiali, per 
<lb/>quam fit remissio peccatorum. Ad remissionem autem peccati quaedam exiguntur 
<lb/>ex parte remittentis, quaedam ex parte eius cui remittuntur, et quaedam ex 
<lb/>parte eius per quod fit remissio. Ex parte remittentis concurrunt duo; scilicet 
<lb/>misericordia, et contra hoc est «desperatio»; et iustitia, et contra hoc est 
<lb/>«praesumptio»: ex parte eius etiam cui remittuntur, duo: scilicet propositum 
<lb/>non peccandi, contra quod est «obstinatio»; et dolor de commissis, contra quod 
<lb/>est «impoenitentia»: ex parte eius per quod fit remissio, duo: scilicet fides 
<lb/>Ecclesiae, contra quam est «impugnatio veritatis agnitae»; et gratia quae datur 
<lb/>in sacramentis, contra quam est «invidentia fraternae gratiae». 
<lb/>AD OBIECTA 
<lb/>Ad primum ergo dicendum, quod desperatio, secundum quod est species peccati 
<lb/>in Spiritum Sanctum, non provenit ex hoc quod aliquis neget remissionem peccatorum; 
<lb/>sed quia remissionem peccatorum, quam fieri credit, ut liberius vacet 
<lb/>peccatis, sponte a se abiicit, dum non vult tendere in hoc quod remissionem 
<lb/>peccatorum consequatur. 
<lb/>Ad secundum dicendum, quod praesumptuosus non peccat ex hoc quod Dei 
<lb/>misericordiam nimis magnam arbitretur, sed quia iustitiam eius contemnit; et in 
<lb/>hoc etiam misericordiae derogat, abutens ea, ac si non esset iusta. 
<lb/>Ad tertium dicendum, quod sicut perseverantia dicitur dupliciter; uno enim modo 
<lb/>est virtus specialis, prout dicit propositum perseverandi in bono incepto usque ad 
<lb/>finem; et alio modo est circumstantia aliarum virtutum, prout dicit actualem durationem 
<lb/>in actibus virtutum usque ad mortem; ita etiam et impoenitentia, secundum 
<lb/>quod dicit propositum non poenitendi, est species peccati in Spiritum Sanctum; 
<lb/>secundum autem quod dicit permanentiam in peccato usque ad mortem, negando 
<lb/>peccati poenitentiam, sic est accidens vel circumstantia aliorum peccatorum. 
<lb/>Ad quartum dicendum, quod obstinatio et impoenitentia non differunt secundum 
<lb/>praeteritum et futurum; potest enim aliquis dici impoenitens qui proponit 
<lb/>etiam de peccatis quae faciet, non poenitere: sed differunt secundum diversa 
<lb/>quae in peccato attenduntur, quae respondent eis quasi obiecta, ut in prima 
<lb/>assignatione dictum est. 
<lb/>Ad quintum dicendum est, quod veritas, sapientia, et huiusmodi, possunt dupliciter 
<lb/>considerari; vel secundum propriam rationem, et sic appropriantur Filio; vel 
<lb/>secundum quod habent rationem doni, et secundum hoc appropriantur Spiritui 
<lb/>Sancto, qui est primum donum, in quo omnia dona donantur, ut in libro 1 
<lb/>dist. 18, dictum est; et ita aliquis impugnans veritatem agnitam ex certa malitia, 
<lb/>in Spiritum Sanctum peccat. 
<pb n="vol. 4, p. 1046"/>
<lb/>Ad sextum dicendum, quod invidia potest esse duplex: quaedam quae est de 
<lb/>prosperitate vel exaltatione hominis; et quaedam quae est de exaltatione gratiae, 
<lb/>sicut quod multi ad Dei gratiam convertuntur, vel aliquid huiusmodi; 
<lb/>et talis invidia solum est peccatum in Spiritum Sanctum; non quidem invidia 
<lb/>fratris, sed invidia fraternae gratiae. 
<lb/>Ad septimum dicendum, quod quodlibet istorum quae dicta sunt, potest dupliciter 
<lb/>accidere. Uno modo ex hoc quod per se voluntas tendit in unumquodque 
<lb/>ipsorum, ut quia aliquis non vult habere spem de futuris praemiis, aut non vult 
<lb/>veritati notae assentire, et sic de aliis; et hae tantummodo sunt species peccati 
<lb/>in Spiritum Sanctum: quia sic, per se loquendo, est desperatio vel praesumptio, 
<lb/>et sic de aliis, quando voluntas per se in actum desperationis labitur. Secundo 
<lb/>potest accidere ex aliquo exteriori, ut propter defectum rationis regentis, vel 
<lb/>propter aliquem impetum alicuius impellentis, sicut quando per infirmitatem vel 
<lb/>ignorantiam aguntur; et sic non sunt species peccati in Spiritum Sanctum: quia 
<lb/>sic non est dicendus aliquis desperatus per se, sed per accidens. 
<lb/>Ad octavum dicendum, quod quamvis multa sint quae a peccato retrahere possunt, 
<lb/>secundum quae distinctae sunt species peccati in Spiritum Sanctum; 
<lb/>tamen aliquis propter unum illorum tantum a peccando retrahitur, et alius 
<lb/>propter alium; et ideo non oportet ut omnia semper concurrant ad hoc quod sit 
<lb/>peccatum in Spiritum Sanctum. 
<lb/>ARTICULUS 4 
<lb/><hi rend="bold">Utrum peccatum in Spiritum Sanctum sit irremissibile</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod peccatum in Spiritum Sanctum non sit irremissibile. Remissio 
<lb/>enim peccati fit per gratiam. Sed «ubi abundavit delictum, superabundavit et 
<lb/>gratia», Rom. 5, 20. Cum ergo peccatum in Spiritum Sanctum sit gravissimum, 
<lb/>videtur quod maxime sit remissibile. 
<lb/>2. Praeterea, caritas est perfectior spe, et fides prior ea. Sed peccatum oppositum 
<lb/>fidei, scilicet infidelitas, et oppositum caritati, scilicet odium, sunt remissibilia. 
<lb/>Ergo et desperatio, quae opponitur spei, est remissibilis, et eadem ratione 
<lb/>aliae species peccati in Spiritum Sanctum. 
<lb/>3. Praeterea, quatuor dicuntur in nobis sicut poenalitates ex peccato primi 
<lb/>hominis provenisse, scilicet ignorantia, infirmitas, concupiscentia et malitia. 
<lb/>Sed infirmitas et ignorantia excusando peccatum, remissibile ipsum reddunt. 
<lb/>Ergo et eadem ratione, malitia; et ita peccatum in Spiritum Sanctum, quod est 
<lb/>ex certa malitia, remissibile erit. 
<pb n="vol. 4, p. 1048"/>
<lb/>4. Praeterea, in hoc dicitur homo ab Angelo differre quod homo habet vertibilitatem 
<lb/>electionis mutabilem, Angelus vero immutabilem, quia ab eo quod semel 
<lb/>eligit, nunquam removetur. Sed peccatum in Spiritum Sanctum est peccatum 
<lb/>hominis. Ergo si homo per electionem in ipsum consentiat, iterum potest hanc 
<lb/>electionem mutare, et ab eo discedere. Sed peccatum remittitur per hoc quod ab 
<lb/>eo receditur. Ergo peccatum in Spiritum Sanctum est remissibile. 
<lb/>5. Praeterea, irremissibile tollit potentiam remissionis. Cum ergo dicitur peccatum 
<lb/>in Spiritum Sanctum irremissibile, aut negatur potentia remissionis ex 
<lb/>parte remittentis, aut ex parte eius cui fit remissio. Non primo modo: quia 
<lb/>potentia ipsius Dei, qui solus peccata dimittit, est infinita, ad omnium peccatorum 
<lb/>remissionem se extendens. Similiter nec secundo modo: quia potentia ad 
<lb/>remissionem ex parte eius cui fit remissio, est liberum arbitrium in statu viae 
<lb/>existens, quod etiam post peccatum in Spiritum Sanctum manet. Ergo peccatum 
<lb/>in Spiritum Sanctum nullo modo est irremissibile. 
<lb/>IN CONTRARIUM sunt auctoritates quae in littera inducuntur. 
<lb/>Praeterea, peccatum virtuti opponitur. Sed de virtute perfectissima, scilicet 
<lb/>caritate, dicitur, 1 Corinth. 13, quod nunquam excidit, quamvis multi eam amittant. 
<lb/>Ergo et peccatum in Spiritum Sanctum, quod est gravissimum peccatorum, 
<lb/>debet dici irremissibile, etsi quandoque remittatur. 
<lb/><hi rend="bold">Solutio</hi>
<lb/>Respondeo dicendum, quod de peccato in Spiritum Sanctum duplex est opinio, 
<lb/>ut ex littera colligi potest. Quidam enim accipientes impoenitentiam prout est 
<lb/>circumstantia peccati, ut dictum est, assignant quinque species peccati in 
<lb/>Spiritum Sanctum, quae scilicet supra impoenitentiae connumeratae sunt; et 
<lb/>dicunt, quod nulla illarum specierum habet complete rationem peccati in 
<lb/>Spiritum Sanctum nisi secundum quod adiungitur ei haec circumstantia, ut scilicet 
<lb/>usque ad mortem in desperatione vel obstinatione perdurent; et secundum 
<lb/>hoc dicitur peccatum in Spiritum Sanctum irremissibile, quia nunquam remittitur 
<lb/>vel remitti potest: quia post mortem homo confirmatur in gratia vel in peccato, 
<lb/>secundum quod fuit in statu mortis suae, ut dicitur Ecclesiastici 11, 3: 
<lb/>«Lignum in quocumque loco ceciderit, ibi erit». Sed istud non videtur esse conveniens: 
<lb/>quia secundum hoc omne peccatum quod usque ad mortem perdurat, 
<lb/>irremissibile est, sive sit in Patrem, sive in Filium; et ita peccatum in Spiritum 
<lb/>Sanctum non esset alio modo irremissibile quam peccatum in Patrem vel 
<lb/>Filium, quod est contra textum Evangelii. Nisi forte diceretur, quod omne peccatum 
<lb/>in Patrem vel in Filium, est peccatum veniale; quia Gregorius dicit in 
<lb/>4 Dialog. peccata venialia etiam post hanc vitam remitti. Sed hoc est 
<lb/>expresse falsum: quia ignorantia non sic semper excusat peccatum ut non sit 
<lb/>damnabile, sed ut sit minus damnabile. 
<pb n="vol. 4, p. 1050"/>
<lb/>Et ideo alii dicunt, quod impoenitentia, quae dicit continuam durationem peccati 
<lb/>usque ad mortem, non est necessaria ad hoc quod sit peccatum in Spiritum 
<lb/>Sanctum, quia etiam uno solo motu voluntatis potest homo in Spiritum Sanctum 
<lb/>peccare, sicut et in ceteris peccatis contingit; et secundum hos assignantur species 
<lb/>peccati in Spiritum Sanctum sex, sicut dictum est; secundum hos autem 
<lb/>oportet dicere, quod peccatum in Spiritum Sanctum non dicitur irremissibile 
<lb/>quia nunquam remittatur, sed quia non habet de se aptitudinem ad hoc quod 
<lb/>remissibile sit; et hoc praecipue propter tres causas. Una est ex causa movente 
<lb/>ad peccandum: quandoque enim infirmitas, vel ignorantia eius qui peccat, peccatum 
<lb/>causant, quae nata sunt peccatum excusare in parte vel in toto, propter 
<lb/>hoc quod involuntarium causant, vel simpliciter vel secundum quid: et tunc 
<lb/>peccatum remissibile dicitur quod habet in se unde facile remittatur propter hoc 
<lb/>quod ex causa excusante procedit. Peccatum autem quod ex industria fit, nullam 
<lb/>rationem excusationis habet; et ideo dicitur irremissibile, quia non habet in 
<lb/>se unde excusetur, et propter hoc ad remittendum sit facile. 
<lb/>Secunda est ratio sumpta ex modo inclinationis voluntatis in peccatum: quia ut 
<lb/>Philosophus dicit in 7 Ethic., finis in operabilibus est sicut principium indemonstrabile 
<lb/>in speculativis. Error autem in speculativis, qui est circa principia 
<lb/>indemonstrabilia, difficile removeri potest, eo quod non possunt accipi aliqua 
<lb/>magis nota, per quae error improbetur. Ita etiam in practicis, quando aliquis 
<lb/>alicui peccato ut fini adhaeret, quasi in eo suam beatitudinem constituens, non 
<lb/>potest tali peccato de facili remedium adhiberi: quia nihil est aliud magis a 
<lb/>peccante dilectum, propter cuius consecutionem hoc in quo ultimum finem 
<lb/>ponit, dimittat. Quicumque autem ex electione peccat, vel ex industria, adhaeret 
<lb/>peccato quod eligit, quasi per se bono, et sic fini; et ideo tale peccatum non de 
<lb/>facili medicinam recipit; unde Philosophus in 7 Ethic. per hoc ostendit 
<lb/>quod incontinens, quia ex passione peccat, sive infirmitate, facilius curatur 
<lb/>quam intemperatus, qui peccat ex electione, sive ex industria. Et hae duae 
<lb/>praedictae causae ostendunt causam irremissibilitatis non solum in peccato 
<lb/>quod proprie dicitur in Spiritum Sanctum, sed etiam in quolibet peccato quod 
<lb/>est ex electione. 
<lb/>Tertia autem causa quae proprie peccatum in Spiritum Sanctum respicit, sumitur 
<lb/>ex eius obiecto: quia peccatum in Spiritum Sanctum est ex hoc quod voluntas 
<lb/>a se repellit id per quod remissio peccatorum fit. Unde sicut aegritudo diceretur 
<lb/>incurabilis quae fastidium medicinae faceret; ita et peccatum irremissibile 
<lb/>dicitur per cuius actum spiritualis medicina directe repellitur: et tamen sicut 
<lb/>ille morbus corporalis virtute divina miraculose curari potest; ita et huiusmodi 
<lb/>peccatum per misericordiam divinam quasi miraculose remitti potest. 
<pb n="vol. 4, p. 1052"/>
<lb/>AD OBIECTA 
<lb/>Ad primum ergo dicendum, quod peccatum in Spiritum Sanctum praecludit 
<lb/>viam gratiae: et ideo peccato in Spiritum Sanctum manente, ex parte ipsius 
<lb/>peccantis non remanet facultas ad gratiam; sed remoto isto peccato per immensitatem 
<lb/>divinae misericordiae, potest postmodum esse gratiae abundantia, si 
<lb/>homo maxime humilietur propter gravitatem praecedentis peccati. 
<lb/>Ad secundum dicendum, quod spes directe est eorum in quae sicut in ultimum 
<lb/>finem tendimus: et ideo remotio spei tollit finem; et ideo desperatio est irremissibile 
<lb/>peccatum, sicut et error principiorum est insanabilis. Caritas autem non 
<lb/>tantum est finis, sed et eorum quae sunt ad finem; scilicet proximorum: et ideo 
<lb/>si peccatur contra caritatem proximi, non tamen propter hoc directe peccatur 
<lb/>contra caritatem Dei; unde ex parte illa manet via ad curationem. Si autem 
<lb/>directe contra caritatem Dei peccatur, prout est directio finis, sic irremissibile 
<lb/>peccatum erit in Spiritum Sanctum; et hoc est quando quis invidet gratiae, qua 
<lb/>etiam reconciliatus est. Similiter etiam dicendum de fide, quia infidelitas potest 
<lb/>procedere vel ex ignorantia et sic habet pallium excusationis et facile remittitur; 
<lb/>vel est ex certa malitia, et sic est peccatum in Spiritum Sanctum, quod est 
<lb/>impugnatio veritatis agnitae. 
<lb/>Ad tertium dicendum, quod malitia non causat involuntarium sicut infirmitas et 
<lb/>ignorantia: et ideo non oportet quod peccatum excuset vel alleviet, sicut illa 
<lb/>faciunt. Vel dicendum, quod malitia ex qua peccatum quod in Spiritum Sanctum 
<lb/>dicitur, procedit, nominat quemdam actum peccati, ut actum desperationis vel 
<lb/>obstinationis, et huiusmodi, et non sumitur secundum quod est poena, prout 
<lb/>dicit defectum quemdam rationalis animae, secundum quem in malum facile 
<lb/>inclinabilis est. 
<lb/>Ad quartum dicendum, quod peccatum aliquod potest esse irremissibile dupliciter: 
<lb/>vel ex genere peccati, et sic peccatum in Spiritum Sanctum irremissibile 
<lb/>dicitur; vel ex statu peccantis; et sic omne peccatum in quo via finitur, est irremissibile, 
<lb/>sive sit hominis sive Angeli; et secundum hoc accipitur differentia 
<lb/>hominis et Angeli: quia status viae in Angelis finitur statim post primam electionem; 
<lb/>non autem sic est in hominibus. 
<lb/>Ad quintum dicendum, quod cum dicitur peccatum irremissibile, non privatur 
<lb/>potentia absolute ad remissionem, sed magis aptitudo vel facilitas quaedam. 
<pb n="vol. 4, p. 1054"/>
<lb/>ARTICULUS 5 
<lb/><hi rend="bold">Utrum aliquis possit peccare in Spiritum Sanctum</hi>
<lb/><hi rend="bold">in primo actu peccati</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod aliquis in primo actu peccati non possit peccare in Spiritum 
<lb/>Sanctum, sed quod hoc peccatum praeexigat alia peccata. Dicit enim 
<lb/>Bernardus in 4 sermone super Cantica: «Nemo repente fit summus; sed paulatim 
<lb/>proficere volo». Ergo e contrario nullus repente fit pessimus. Sed peccatum 
<lb/>in Spiritum Sanctum est gravissimum. Ergo non statim aliquis hoc peccato 
<lb/>potest peccare. 
<lb/>2. Praeterea, Gregorius in Moral., exponens illud Iob 39: «Clamorem 
<lb/>ducum» etc. dicit, quod vitia quae primo mentem invadunt, cum quadam ratione 
<lb/>hominem, quasi persuadendo, ad modum ducis vincunt; sed postmodum 
<lb/>mens per diversa vitia irrationabiliter dissipatur. Sed peccatum in Spiritum 
<lb/>Sanctum est maxime a persuasione rationis recedens. Ergo non potest esse primum; 
<lb/>sed oportet quod sequatur alia peccata. 
<lb/>3. Praeterea, Philosophus dicit in 5 Ethic., quod non est in potestate hominis 
<lb/>ut statim iniusta operetur, sicut iniustus facit. Sed iniustus operatur iniusta 
<lb/>delectabiliter et ex electione. Ergo non est in potestate hominis ut statim et ex 
<lb/>electione peccatum faciat. Quicumque autem peccat in Spiritum Sanctum, ex 
<lb/>electione peccat. Ergo etc. 
<lb/>4. Praeterea, sicut spei opponitur desperatio, ita meritis opponuntur demerita. 
<lb/>Sed spes praesupponit merita: est enim spes certa expectatio futurae beatitudinis 
<lb/>ex meritis et gratia proveniens. Ergo et desperatio praesupponit demerita; 
<lb/>et sic saltem haec species peccati in Spiritum Sanctum oportet quod ad alia 
<lb/>peccata sequatur. 
<lb/>5. Praeterea, poenitentia et impoenitentia, cum sint opposita, sunt circa idem. 
<lb/>Sed poenitentia est dolor de commissis. Ergo et impoenitentia aliqua peccata 
<lb/>commissa praesupponit. 
<lb/>SED CONTRA, peccatorum quae habent actus distinctos, unum ad sui esse alterum 
<lb/>non praesupponit. Sed peccatum in Spiritum Sanctum habet actum ab aliis 
<lb/>peccatis distinctum, qui est abiicere id per quod quis a peccato retrahitur, ut 
<lb/>dictum est, in corp. art. 2. Ergo non de necessitate alia peccata praesupponit. 
<lb/>Praeterea, peccatum in Spiritum Sanctum consistit in hoc quod voluntas reiicit 
<lb/>id per quod a peccato retrahi deberet. Sed voluntas se habet ad utrumque oppositorum. 
<lb/>Ergo potest homo statim in Spiritum Sanctum peccare vel non peccare. 
<pb n="vol. 4, p. 1056"/>
<lb/><hi rend="bold">Solutio</hi>
<lb/>Respondeo dicendum, quod, sicut supra dictum est, dist. 42, art. 3, in corp., in 
<lb/>peccatis quorum unum dicitur ex altero nasci, non consideratur quid semper 
<lb/>fiat, sed quid in pluribus contingat, propter quamdam aptitudinem quam habet 
<lb/>unum peccatum quod ex alio frequenter oriatur; sicut fraus assignatur filia 
<lb/>avaritiae, quae tamen potest ex luxuria vel ex alio vitio oriri, quamvis ex avaritia 
<lb/>saepius oriatur. Illud autem peccatum habet aptitudinem ut ex eo aliud oriatur, 
<lb/>cuius obiectum est vehementius appetibile, ut supra dictum est. Hoc autem 
<lb/>est quod habet maiorem apparentiam boni. Unde illud peccatum cuius obiectum 
<lb/>maxime recedit a ratione boni, minime potest esse primum; sed quasi semper 
<lb/>vel frequentius ex alio oritur: et tale est peccatum in Spiritum Sanctum, 
<lb/>prout speciale peccatum ponitur: et ideo ut saepius et quasi semper sequitur ad 
<lb/>alia peccata: non tamen ita quin sit possibile ut etiam homo in primo actu peccati 
<lb/>in Spiritum Sanctum peccet, et praecipue in duabus ultimis speciebus, scilicet 
<lb/>impugnatione veritatis agnitae, et invidentia gratiae qua reconciliati sumus: 
<lb/>quia istae species maiorem videntur habere distinctionem ab aliis peccatis. 
<lb/>Sed tamen hoc etiam contingit in aliis speciebus, si diligenter consideretur. 
<lb/>Potest enim aliquis statim, inspectis diversorum hominum statibus, abiicere spem 
<lb/>futurae gloriae, propter difficultatem perveniendi ad ipsam, et propter delectationes 
<lb/>eorum qui de ea non curant; et similiter in hoc animum suum firmare ut 
<lb/>suam voluntatem in omnibus sequatur; quod est obstinationis; et sic de aliis. 
<lb/>AD OBIECTA 
<lb/>Ad primum ergo dicendum, quod non est simile de profectu virtutis, et de casu 
<lb/>in peccatum: quia plura requiruntur ad actum virtutis quam ad actum peccati: 
<lb/>et ad actum virtutis erigitur homo per gratiam; sed in actum peccati per 
<lb/>seipsum quis cadere potest. 
<lb/>Ad secundum dicendum, quod Gregorius ibi assignans origines vitiorum, considerat 
<lb/>id quod saepius accidit, non quin aliter possit accidere: hoc enim ad 
<lb/>moralem pertinet, et etiam ad naturalem: quia causae naturales, et multo plus 
<lb/>morales, deficiunt in minori parte, quia non sunt necessariae. 
<lb/>Ad tertium dicendum, quod peccatum in Spiritum Sanctum, ut supra dictum est, 
<lb/>non est hoc modo ex electione sicut habens habitum ex electione peccat; immo 
<lb/>per actus peccati in Spiritum Sanctum praecedentes habitum aliquis habitus 
<lb/>acquiritur: et ideo obiectio non procedit: quia iniustus ex electione peccat sicut 
<lb/>habens habitum. 
<lb/>Ad quartum dicendum, quod spes non semper praeexigit merita in actu, sed 
<lb/>solum in proposito sperantis; similiter etiam et desperatio non oportet quod 
<lb/>praesupponat aliqua demerita praecedentia in actu. 
<pb n="vol. 4, p. 1058"/>
<lb/>Ad quintum dicendum, quod poenitentia, secundum quod dicit actum, non est 
<lb/>nisi de malis praeteritis: sed secundum quod dicit habitum, quo quis dicitur 
<lb/>poenitivus, non exigitur quod aliqua peccata commiserit, sed quod habeat hoc 
<lb/>propositum, ut si contingeret ipsum peccare, statim poeniteret. Ita etiam ad 
<lb/>rationem impoenitentiae sufficit ut aliquis nunquam poeniteat de peccatis, si 
<lb/>qua committet. 
<lb/>ARTICULUS 6 
<lb/><hi rend="bold">Utrum Adam peccaverit in Spiritum Sanctum</hi>
<lb/><hi rend="bold">Ad sextum sic proceditur.</hi>
<lb/>1. VIDETUR quod Adam in Spiritum Sanctum peccaverit. Non enim peccavit in 
<lb/>Patrem, quia non peccavit ex infirmitate; neque etiam in Filium, quia non ex 
<lb/>ignorantia; cum infirmitas et ignorantia ante peccatum non fuerit. Ergo relinquitur 
<lb/>quod peccavit in Spiritum Sanctum. 
<lb/>2. Praeterea, nimia praesumptio de Dei misericordia, est peccatum in Spiritum 
<lb/>Sanctum. Sed Adam peccans de Dei misericordia cogitavit, ut Augustinus dicit, 
<lb/>et supra, dist. 22, habitum est. Ergo videtur in Spiritum 
<lb/>Sanctum peccasse. 
<lb/>3. CONTRA, peccavit appetendo scientiam. Sed scientia appropriatur Filio. Ergo 
<lb/>magis peccavit in Filium quam in Spiritum Sanctum. 
<lb/>4. Praeterea, Augustinus dicit, quod quamvis Adam 
<lb/>non fuerit seductus in hoc in quo mulier, tamen in hoc seductus est quod credidit 
<lb/>veniale quod mortale erat. Sed peccatum quod est ex seductione, est peccatum 
<lb/>in Filium. Ergo peccavit in Filium. 
<lb/>5. Item, videtur quod primus Angelus in Spiritum Sanctum peccaverit. 
<lb/>Irremissibilitas enim est proprietas peccati in Spiritum Sanctum. Sed peccatum 
<lb/>primi Angeli fuit irremissibile. Ergo fuit in Spiritum Sanctum. 
<lb/>6. Praeterea, eodem genere peccati quo tunc peccavit diabolus, etiam nunc peccat. 
<lb/>Sed nunc peccat in Spiritum Sanctum, quia invidet gratiae quae in sanctis 
<lb/>operatur. Ergo et tunc in Spiritum Sanctum peccavit. 
<lb/>7. SED CONTRA, peccatum primi Angeli fuit ex hoc quod potentiam inordinate 
<lb/>appetiit. Sed potentia appropriatur Patri. Ergo peccavit in Patrem. 
<lb/>8. Praeterea, poena non praecedit culpam. Sed malitia computatur inter poenas 
<lb/>peccati. Ergo ex malitia non potuit esse primi Angeli primum peccatum, quod 
<lb/>nullum peccatum praecesserat. 
<pb n="vol. 4, p. 1060"/>
<lb/><hi rend="bold">Solutio</hi>
<lb/>Respondeo dicendum, quod quidam dicunt, quod peccatum primi hominis et 
<lb/>peccatum daemonis non fuit neque in Patrem neque in Filium neque in Spiritum 
<lb/>Sanctum; hae enim non sunt differentiae peccati absolute accepti, sed peccati 
<lb/>quod contingit in natura corrupta. Infirmitas enim et ignorantia et malitia, ex 
<lb/>peccato naturam corruptam consequuntur. 
<lb/>Sed sciendum, quod quamvis infirmitas nullo modo in natura integra inveniri 
<lb/>possit, et ita nec peccatum in Patrem: tamen ignorantia aliquo modo in natura 
<lb/>integra inveniri potuit, non secundum quod ignorantia dicitur privative, sed 
<lb/>secundum quod dicitur negative: sic enim est defectus consequens intellectum 
<lb/>creatum, inquantum creatus est: ex hoc enim deficit a perfecto lumine intellectus 
<lb/>increati, ut non omnia sciat, vel saltem non omnia actu consideret: et ex tali 
<lb/>nescientia peccatum proveniens, peccatum in Filium dici potest. Et similiter 
<lb/>etiam malitia ex qua peccatum in Spiritum Sanctum procedit, non oportet quod 
<lb/>sit poena, sed est aliquis actus peccati, ut supra dictum est; unde et in natura 
<lb/>integra potuit esse peccatum in Filium et in Spiritum Sanctum. 
<lb/>Sciendum tamen, quod primus actus peccati primi hominis et Angeli non fuit in 
<lb/>Spiritum Sanctum, prout peccatum in Spiritum Sanctum est speciale peccatum: 
<lb/>quod patet ex ipso obiecto peccati: uterque enim peccavit, altitudinem propriam 
<lb/>appetendo. Et ideo quantum ad genus peccati fuit peccatum superbiae; 
<lb/>sed quantum ad circumstantiam peccati utrumque fuit peccatum in Filium: quia 
<lb/>uterque peccavit ex hoc quod non consideravit ea quae consideranda erant ad 
<lb/>evitationem peccati; non autem fuit peccatum primum eorum ex hoc quod propria 
<lb/>voluntate repugnarent spei, vel alicui huiusmodi, sicut fit in peccato in 
<lb/>Spiritum Sanctum. 
<lb/>AD OBIECTA 
<lb/>Ad primum ergo patet responsio per ea quae dicta sunt. 
<lb/>Ad secundum dicendum, quod quamvis Adam peccans cogitaret de Dei misericordia, 
<lb/>non tamen peccavit peccato praesumptionis, quia non cogitavit se misericordiam 
<lb/>consequi sine poenitentia; sed simul de misericordia et de poenitentia 
<lb/>cogitavit, ut Augustinus ibidem dicit. 
<lb/>Alia duo concedimus, quamvis primum eorum non recte concludat, ut post dicetur. 
<lb/>Ad quintum dicendum, quod peccatum Angeli non habuit irremissibilitatem ex 
<lb/>genere peccati, sed magis ex statu peccantis, ut supra dictum est: et ideo ratio 
<lb/>non procedit. 
<lb/>Ad sextum dicendum, quod ad primum actum peccati in Angelo, qui fuit actus 
<lb/>superbiae, consecutae sunt multae aliae deformitates peccatorum, ut invidia, 
<lb/>odium, et huiusmodi; et inter illa potuit esse peccatum in Spiritum Sanctum. 
<pb n="vol. 4, p. 1062"/>
<lb/>Ad septimum dicendum, quod peccatum in Patrem non dicitur ex obiecto, sed 
<lb/>potius ex causa: et ideo quamvis potentiam appetierit, non sequitur quod in 
<lb/>Patrem peccaverit, quia non ex infirmitate peccavit. Unde et ratio illi similis, per 
<lb/>quam ostendebatur quod homo primus in filium peccaverit, non concludebat. 
<lb/>Ad octavum dicendum, quod malitia, ex qua peccatum in Spiritum Sanctum esse 
<lb/>dicitur, non oportet ut sit poena peccati, ut dictum est; et ideo ratio non procedit, 
<lb/>quamvis conclusio sit vera. 
<lb/><hi rend="bold">EXPOSITIO TEXTUS</hi>
<lb/>«Neque hic neque in futuro». Hoc ideo dicitur, quia quaedam peccata in futuro 
<lb/>etiam dimittuntur, sicut venialia quaedam, ut Gregorius dicit, non 
<lb/>solum quantum ad poenam, sed etiam quantum ad culpam. 
<lb/>«Non pro eo dico ut quis oret». Si peccatum ad mortem intelligatur peccatum in 
<lb/>Spiritum Sanctum, prout peccatum in Spiritum Sanctum requirit finalem impoenitentiam, 
<lb/>secundum unam opinionem; sic intelligendum est, ut nullus pro talibus 
<lb/>oret: quia qui usque ad mortem in peccato mortali perdurat, postmodum 
<lb/>orationibus non iuvatur. Si autem sumatur pro peccato in Spiritum Sanctum, 
<lb/>secundum aliam opinionem, prout non requirit finalem impoenitentiam; sic 
<lb/>intelligendum est, ut non oret pro eo quis, idest quicumque: quia talium conversio 
<lb/>quasi miraculosa est. Unde sicut pro faciendis miraculis non quilibet orat, 
<lb/>sed magni et sancti viri; ita nec pro talium conversione. Tamen secundum formam 
<lb/>verborum non prohibetur oratio pro eo fieri; sed ostenditur quod praeceptum 
<lb/>de orando pro proximis fidelibus non se extendit ad tales peccatores: quia 
<lb/>propter sui peccati enormitatem hoc merentur ut a fidelibus relinquantur, sicut 
<lb/>ethnici et publicani. 
<lb/>«Qui autem blasphemaverit in Spiritum Sanctum, non remittetur ei neque hic 
<lb/>neque in futuro». Glossa ibidem dicit, scilicet Matth. 12, quod blasphemia 
<lb/>remittitur, spiritus autem blasphemiae non remittitur. Blasphemia enim nominat 
<lb/>ipsum peccati genus absolute: quod contingit quandoque ex infirmitate, sicut 
<lb/>cum quis ex irae passione blasphemat; quandoque etiam ex ignorantia, sicut in 
<lb/>his qui errant, male de Deo sentientes. Sed spiritus blasphemiae est voluntas 
<lb/>blasphemandi, quando scilicet ex certa malitia blasphematur: et tunc est peccatum 
<lb/>in Spiritum Sanctum. 
<lb/>«Discuti oportet, an aliud obstinatio, aliud impoenitentia sit peccatum». Huius 
<lb/>quaestionis apparet solutio secundum distinctionem impoenitentiae prius positam. 
<lb/>Si enim impoenitentia sumatur pro actuali duratione in obstinatione usque 
<lb/>ad mortem, non est aliud peccatum ab obstinatione, sed circumstantia eius; si 
<lb/>autem impoenitentia sumatur prout dicit propositum non poenitendi, sic est 
<lb/>aliud peccatum. 
<pb n="vol. 4, p. 1068"/>
<lb/><hi rend="bold">IN SECUNDUM SENTENTIARUM, DISTINCTIO 44</hi>
<lb/><hi rend="bold">DIVISIO TEXTUS</hi>
<lb/>Determinato de peccato quantum ad actum peccati, hic determinat de potentia 
<lb/>peccandi; et dividitur in partes duas: in prima determinat de potentia peccandi; 
<lb/>in secunda continuat se ad sequentem librum, ibi: «Iam nunc his intelligendis 
<lb/>atque pertractandis quae ad Verbi incarnati mysterium pertinent, integra mentis 
<lb/>consideratione intendamus». Prima dividitur in duas: in prima inquirit, 
<lb/>utrum potentia peccandi sit a Deo; in secunda determinat de obedientia quae 
<lb/>debetur eis qui potentiam praelationis a Deo habent, ibi: «Hic oritur quaestio 
<lb/>non transilienda silentio». Circa primum tria facit: primo movet quaestionem; 
<lb/>secundo narrat opinionem quorumdam, ibi: «Putant quidam potentiam recte 
<lb/>agendi nobis esse a Deo, potentiam vero peccandi non a Deo, sed a nobis, vel a 
<lb/>diabolo esse»; tertio determinat veritatem, ibi: «Sed pluribus sanctorum testimoniis 
<lb/>indubitanter monstratur quod potestas mali a Deo est». 
<lb/>«Hic oritur quaestio non transilienda silentio». Hic inquirit de obedientia debita 
<lb/>his qui a Deo potestatem habent: et primo movet quaestionem; secundo solvit, 
<lb/>ibi: «Sed sciendum est, Apostolum ibi loqui de saeculari potestate». 
<lb/>«Iam nunc his intelligendis atque pertractandis quae ad Verbi incarnati mysterium 
<lb/>pertinent, integra mentis consideratione intendamus». Hic continuat se ad 
<lb/>sequentia; et primo ponit continuationem; secundo assignat ordinem, ibi: 
<lb/>«Hic est rationis ordo» etc. 
<pb n="vol. 4, p. 1070"/>
<lb/>Hic est duplex quaestio. Prima de potentia peccandi. Secunda de obedientia. 
<lb/>Circa primum quaeruntur tria: 1. Utrum potentia peccandi sit bona, et a Deo; 
<lb/>2. Cum secundum praelationis officium, adsit potestas multa peccata perpetrandi, 
<lb/>quae nisi quis in statu praelationis esset, facere non posset; utrum etiam 
<lb/>omnis praelatio a Deo sit; 3. Utrum praelatio, sive dominium, sit a Deo in ordinationem 
<lb/>naturae institutae, vel in punitionem naturae corruptae. 
<lb/>ARTICULUS 1 
<lb/><hi rend="bold">Utrum potentia peccandi sit a Deo</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod potentia peccandi non sit a Deo. Posse enim peccare, ut 
<lb/>Anselmus dicit, neque est libertas neque pars libertatis. Sed 
<lb/>omnis potentia naturalis quae est in nobis ad agendum actus humanos, ad liberum 
<lb/>arbitrium pertinet. Ergo potentia peccandi non est in nobis aliqua potentia 
<lb/>naturalis. Constat etiam quod non est gratiae potentia: quia per gratiam nullus 
<lb/>ordinatur ad peccatum. Cum ergo omnis potentia quae est in nobis a Deo, sit 
<lb/>gratiae vel naturae, videtur quod potentia peccandi non sit in nobis a Deo. 
<lb/>2. Praeterea, Deuter. 32, 4: «Dei perfecta sunt opera». Ergo quanto aliquid 
<lb/>magis est perfectum, magis debet computari inter divina opera. Sed actus est 
<lb/>perfectior quam potentia. Cum igitur actus peccati non sit a Deo, nec potentia 
<lb/>peccandi a Deo erit. 
<lb/>3. Praeterea, ad opus humanum concurrunt potentia, scientia et voluntas. Sed voluntas 
<lb/>peccandi non est a Deo. Ergo eadem rationem nec potentia peccandi ab ipso est. 
<lb/>4. Praeterea, a causa per se producitur effectus secundum similitudinem suae 
<lb/>causae; unde a Deo, qui est per se causa omnium, omnia producuntur retinentia 
<lb/>similitudinem eius quantum possunt: quia a primo ente sunt entia, et a 
<lb/>primo vivente viventia. Sed in potentia peccandi non assimilatur creatura Deo. 
<lb/>Ergo potentia peccandi non est in nobis a Deo. 
<lb/>5. Praeterea, cuius usus malus est, ut Boetius dicit, ipsum 
<lb/>malum est. Sed potentiae peccandi usus est ipsum peccatum, quod malum est. 
<lb/>Ergo et potentia peccandi mala est. Sed nullum malum est a Deo. Ergo potentia 
<lb/>peccandi non est a Deo. 
<lb/>SED CONTRA, Philosophus dicit, quod potentiae rationales 
<lb/>sunt ad opposita. Ergo eadem est potentia peccandi et potentia bene operandi. 
<lb/>Sed potentia bene operandi est a Deo. Ergo et potentia peccandi. 
<lb/>Praeterea, omne ens a Deo est. Sed potentia peccandi est quoddam ens. Ergo et 
<lb/>potentia peccandi a Deo est. 
<pb n="vol. 4, p. 1072"/>
<lb/><hi rend="bold">Solutio</hi>
<lb/>Respondeo dicendum, quod potentia cognoscitur per actum; unde ex consideratione 
<lb/>actus peccati, iudicium sumendum est de potentia peccandi. In actu autem 
<lb/>peccati sunt duo, scilicet substantia actus, et deformitas vel defectus debitarum 
<lb/>circumstantiarum; unde oportet quod etiam in ipsa potentia peccandi duo 
<lb/>attendantur: scilicet ipsa potentia, quae est principium actus; et haec est eadem 
<lb/>quae est principium actus ordinati et inordinati: et haec a Deo est: consideratur 
<lb/>etiam in ea defectus quidam, secundum quem actum deficientem producere 
<lb/>possit. Potentiae enim perfectissimae nunquam deficiunt ab eo ad quod ordinatae 
<lb/>sunt, ut patet in necessariis. Unde quod potentia impediatur vel retrahatur 
<lb/>ab eo ad quod naturaliter ordinata est, oportet quod sit ex defectu eius, inquantum 
<lb/>scilicet alteri agenti, quod impedit, succumbit. Unde cum potentia voluntatis 
<lb/>humanae sit per se ordinata ad bonum, defectus a bono in actu eius oportet 
<lb/>quod causetur ex aliquo defectu in ipsa, per quem ab aliquo vinci potest, vel 
<lb/>delectatione, vel suggestione, vel quocumque alio, ut ab eo quod est naturale 
<lb/>sibi, ad id quod est innaturale, trahatur. 
<lb/>Hic autem defectus est secundum quod ex nihilo est. Huiusmodi autem defectus, 
<lb/>scilicet quod creatura ex nihilo sit, Deus directe causa non est, ut Avicenna probat: 
<lb/>quia quod convenit rei secundum se, non causatur in eo ex alio. Res autem 
<lb/>creata si sibi relinquatur, nihil est; unde hoc quod est ex nihilo esse, non est 
<lb/>creaturae a Deo, quamvis esse creaturae a Deo sit. Posset tamen dici, quod iste 
<lb/>defectus indirecte a Deo est, non quidem sicut ab agente aliquid, sed sicut a 
<lb/>non agente, inquantum scilicet ipse creaturae hoc non praebet ut non ex nihilo 
<lb/>sit, sicut dicitur causa privationis gratiae, quae poena est; nisi creatura huiusmodi 
<lb/>perfectionis inveniretur capax non esse, ut scilicet non ex nihilo sit: et 
<lb/>ideo hic defectus nullo modo a Deo est, nec directe nec indirecte. Sic ergo 
<lb/>potentia peccandi, quantum ad id quod potentiae est, a Deo est; sed quantum 
<lb/>ad defectum qui implicatur, non est a Deo. 
<lb/>AD OBIECTA 
<lb/>Ad primum ergo dicendum, quod posse peccare dicitur non esse pars libertatis, 
<lb/>quia non requiritur ad libertatem voluntatis ut in peccatum possit; sed sufficit 
<lb/>ad rationem libertatis ut in utrumque contradictoriorum possit; quamvis in his 
<lb/>qui peccare possunt, per liberum voluntatis arbitrium peccetur: quia voluntas 
<lb/>est qua peccatur et recte vivitur, ut Augustinus dicit lib. 1 Retract., cap. 9. 
<lb/>Ad secundum dicendum, quod semper actus perfectior est potentia, perfectione 
<lb/>proprii generis; unde actus bonus perfectior est in bonitate quam potentia 
<lb/>bona; et similiter actus malus perfectior est in malitia quam potentia mala: 
<lb/>quia in actu malo est malitia simpliciter, sed in potentia ad malum est malum 
<lb/>secundum quid: et ideo actus malus simpliciter non dicitur a Deo esse, sed 
<lb/>secundum quid; potentia autem ad malum dicitur simpliciter a Deo esse, et 
<pb n="vol. 4, p. 1074"/>
<lb/>secundum quid a Deo non esse: perfectio enim in malitia non est perfectio proprie 
<lb/>et simpliciter dicta, sed quasi transumptive, sicut dicimus perfectum latronem, 
<lb/>et perfectionem caecitatis, ut in 5 Metaph. dicitur. 
<lb/>Ad tertium dicendum, quod voluntas potest dupliciter sumi: vel pro ipsa potentia 
<lb/>voluntatis vel pro actu eius: et primo modo voluntas qua peccatur, a Deo 
<lb/>est; secundo autem modo a Deo non est. Potentia autem nunquam nominat 
<lb/>actum; sed usus potentiae est ipse actus: et ideo obiectio ex aequivocatione 
<lb/>voluntatis procedit. 
<lb/>Ad quartum dicendum, quod est quoddam bonum perfectum et quoddam imperfectum. 
<lb/>Si ergo aliquod nomen bonitatem in nobis, quae a Deo est, secundum quam 
<lb/>sumus ei similes, sine imperfectione nominet, invenietur Deo et nobis convenire, ut 
<lb/>sapientia, bonitas, et huiusmodi. Sed potentia peccandi nominat bonum cum 
<lb/>imperfectione: et ideo Deo, in quo nulla imperfectio est, convenire non potest. 
<lb/>Ad quintum dicendum, quod usus rei dicitur ad quem res principaliter ordinatur. 
<lb/>Potentia autem qua in peccatum possumus, non ordinatur ad malum, sed ad 
<lb/>bonum; et ita peccare non est usus eius; unde non sequitur quod si peccatum 
<lb/>est malum, potentia sit mala; sed magis quod sit bona: quia deficere ab eo 
<lb/>quod bonum est, malum est. 
<lb/>ARTICULUS 2 
<lb/><hi rend="bold">Utrum omnis praelatio sit a Deo</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod non omnis praelatio a Deo sit. Primo per id quod dicitur 
<lb/>Oseae 8, 4: «Ipsi regnaverunt, sed non ex me». 
<lb/>2. Praeterea, illud quod perverse fit, a Deo non est. Sed quaedam praelationes 
<lb/>perverse acquiruntur, ut patet in simoniacis, et in aliquibus huiusmodi. Ergo 
<lb/>non omnis praelatio a Deo est. 
<lb/>3. Praeterea, praelatio concessa a summo Rege non potest dici usurpata. Sed 
<lb/>Boetius dicit in 3 De consolatione philosophiae, quod mali 
<lb/>habent potestatem usurpatam. Ergo eorum praelatio non est a Deo. 
<lb/>4. Praeterea, quod Deus dedit, homo non debet auferre; sicut «quod Deus 
<lb/>coniunxit, homo non separet», Matth. 19, 6. Sed quibusdam iuste aufertur praelationis 
<lb/>potestas. Ergo eorum praelationes non sunt a Deo. 
<lb/>5. Praeterea, omne quod a Deo est, ordinatum est, Roman. 13. Sed in quibusdam 
<lb/>praelationibus videtur magna inordinatio esse, ut quod stultus sapienti, 
<lb/>puer seni, peccator iusto praeponatur, ut plerumque contingit. Ergo non omnis 
<lb/>praelatio est a Deo. 
<pb n="vol. 4, p. 1076"/>
<lb/>SED CONTRA, magis videtur quod praelatio bonorum sit a Deo quam malorum. 
<lb/>Sed praelationes malorum a Deo sunt. Iob 34, 30: «Qui regnare facit hominem 
<lb/>hypocritam propter peccata populi». Ergo et omnes praelationes sunt a Deo. 
<lb/>Praeterea, omne quod est ordinatum, est a Deo, quia ex hoc ipso bonum est. 
<lb/>Sed in omni praelatione invenitur ordo quidam superioris ad inferiorem. Ergo 
<lb/>omnis praelatio a Deo est. 
<lb/><hi rend="bold">Solutio</hi>
<lb/>Respondeo dicendum, quod cum Deus dicatur esse auctor omnium bonorum, et 
<lb/>non sit auctor mali; oportet, si in praelationibus aliquid boni et aliquid mali inveniatur, 
<lb/>quod praelatio illa a Deo sit quantum ad id boni quod est in ea; quantum 
<lb/>vero ad id mali quod sibi adiungitur, a Deo non sit. Est autem in praelatione considerare 
<lb/>tria; scilicet praelationis principium, modum, et usum. In quibusdam 
<lb/>igitur quodlibet horum bonum est, qui scilicet debite ad praelationem perveniunt, 
<lb/>et debite praelationis actum exercent. In quibusdam vero principium est malum, 
<lb/>sed usus bonus; sicut qui non digne ad praelationem perveniunt, vel propter 
<lb/>eorum insufficientiam, vel propter modum perveniendi ad ipsam; et tamen actum 
<lb/>praelationis quam indebite consecuti sunt, debito modo exercent. In quibusdam 
<lb/>vero est e converso. In quibusdam autem utrumque est malum. Modus autem, seu 
<lb/>forma, praelationis in omnibus bonus est: consistit enim in quodam ordine alterius 
<lb/>tamquam regentis, et alterius tamquam subiacentis. Et quia iudicium de re 
<lb/>simpliciter ducendum est ex consideratione eius quod est formale in ipsa, ideo 
<lb/>simpliciter dicendum est, omnem praelationem a Deo esse; sed secundum quid 
<lb/>aliquas praelationes non esse a Deo: quia scilicet abusus earum non est a Deo, 
<lb/>vel quia etiam iniusta actio per quam ad praelationem pervenitur, a Deo non est. 
<lb/>AD OBIECTA 
<lb/>Ad primum ergo dicendum, quod dicuntur non ex Deo regnare Iudaeorum 
<lb/>reges, inquantum dissuadente Samuele regem sibi eligere voluerunt; sed tamen 
<lb/>ipsa praelationis forma a Deo est instituta. 
<lb/>Ad secundum dicendum, quod non est inconveniens effectum esse a Deo, cuius 
<lb/>causa secundum aliquid a Deo non est; sicut poena vel passio aliqua a Deo est; 
<lb/>cum tamen iniusta actio, cuius effectus est, a Deo non sit; et hoc quomodo contingat, 
<lb/>supra dictum est. Similiter etiam non est inconveniens ut praelatio quantum 
<lb/>ad suam formam sit a Deo; quamvis iniusta actio per quam ad praelationem 
<lb/>pervenitur, a Deo non sit, nisi forte permissive. 
<lb/>Ad tertium dicendum, quod mali dicuntur habere potestatem usurpatam, 
<lb/>inquantum ad eam indebite perveniunt, quantum ex eis est, quia indigni sunt ut 
<lb/>talibus praeferantur; quamvis forte illi qui per eos affliguntur, digni sint ab eis 
<lb/>affligi: et secundum hoc eorum praelatio a Deo est in poenam subditorum, qui 
<lb/>talem praelatum merentur. 
<pb n="vol. 4, p. 1078"/>
<lb/>Ad quartum dicendum, quod aliquis propter abusum privat se beneficio accepto; 
<lb/>unde etsi aliqui praelationem a Deo consecuti sint, tamen propter hoc quod 
<lb/>ea abutuntur, dignum est ut eis praelationis potestas auferatur: et utrumque a 
<lb/>Deo est; scilicet et quod praelationem habuerunt, et quod eam iuste amittunt: 
<lb/>sicut omnes vitam a Deo habent, tamen aliquis iuste vita privatur. 
<lb/>Ad quintum dicendum, quod non est omnino inordinatum quod indigni ad praelationes 
<lb/>assumuntur: ordinatur enim in poenam subditorum, qui hoc merentur, 
<lb/>ut significatur Iob 34, 30: «Qui facit regnare hominem hypocritam propter peccata 
<lb/>populi»; et Oseae 13, 2: «Dabo eis regem in furore». Unde cum poena 
<lb/>omnis a Deo sit, etiam tales praelationes a Deo sunt. 
<lb/>ARTICULUS 3 
<lb/><hi rend="bold">Utrum in statu innocentiae fuisset dominium</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod in statu naturae integrae praelatio, seu dominium, non fuisset. 
<lb/>Dicit enim Gregorius: «Natura omnes homines aequales fecit; 
<lb/>sed pro meritis alios aliis occulta sed iusta Dei dispensatio subiecit». Sed si 
<lb/>homines non peccassent, statum naturae retinuissent. Ergo omnes fuissent 
<lb/>aequales, et nulla in eis fuisset praelatio. 
<lb/>2. Praeterea, Augustinus dicit in 19 De civ. Dei, hominem ad imaginem 
<lb/>Dei factum solum irrationalibus esse praepositum. Sed homo non aequiparatur 
<lb/>irrationalibus nisi propter peccatum, ut dicitur in Psal. 48, 13: «Homo, cum in 
<lb/>honore esset, non intellexit: comparatus est iumentis insipientibus et similis 
<lb/>factus est illis». Ergo si peccatum non fuisset, unus homo alii suppositus non 
<lb/>fuisset. 
<lb/>3. Praeterea, dominium sine servitute esse non potest. Sed Augustinus et alii 
<lb/>sancti communiter dicunt, quod servitus pro peccato est introducta. Ergo et 
<lb/>dominium, seu praelatio, ante peccatum non fuisset. 
<lb/>4. Praeterea, Apostolus dicit, 1 Tim., 1, 9: «Iusto non est lex posita». Sed 
<lb/>Philosophus dicit in fine Ethic. Quod haec fuit necessitas constituendi reges et 
<lb/>alios principes, ad leges condendas habentes vim coactivam ad virtutis actus, 
<lb/>quam sermo persuasivus sapientum non habet. Ergo si omnes iustitiam in qua 
<lb/>conditi sunt, servassent, praelatio non fuisset. 
<lb/>5. Praeterea, ea quae consequuntur naturam integram, etiam remanent in patria. 
<lb/>Sed in futuro omnis cessabit praelatio, ut dicitur in Glossa 1 Corinth. 15. 
<lb/>Ergo et in natura integra praelatio non fuisset.
<pb n="vol. 4, p. 1080"/>
<lb/>SED CONTRA, illud quod est dignitatis, in natura integra multo nobilius fuisset. 
<lb/>Sed dominium et praelatio ad dignitatem pertinent. Ergo multo amplius in statu 
<lb/>naturae integrae fuissent. 
<lb/>Praeterea, status naturae integrae non fuit altior quam est modo status 
<lb/>Angelorum. Sed in Angelis est unus ordo qui Dominationum vocatur, et etiam 
<lb/>alii ad praelationem pertinentes, ut Principatus, Potestates, et Archangeli. Ergo 
<lb/>et in statu naturae humanae ante peccatum fuisset praelatio. 
<lb/><hi rend="bold">Solutio</hi>
<lb/>Respondeo dicendum, quod duplex est praelationis modus: unus quidem ad 
<lb/>regimen ordinatus; alius autem ad dominandum. Domini autem ad servum, ut 
<lb/>in 8 Ethic. Philosophus dicit, est praelatio sicut tyranni ad subditum. 
<lb/>Differt autem tyrannus a rege, ut ibidem Philosophus dicit, quia rex ordinat 
<lb/>praelationem suam ad bonum gentis cui praeest, propter eius utilitatem statuta 
<lb/>et legem faciens: tyrannus autem praelationem suam ordinat ad utilitatem propriam; 
<lb/>et ideo duplex modus praelationis supradictus in hoc differt, quia in 
<lb/>primo intenditur bonum subditorum, in secundo proprium bonum praesidentis; 
<lb/>et ideo secundus modus praelationis in natura integra esse non potuisset, nisi 
<lb/>respectu eorum quae ad hominem tamquam ad finem ordinantur. Haec autem 
<lb/>sunt creaturae irrationales, quibus omnibus ad suum commodum praefuisset 
<lb/>multo amplius quam nunc. Sed creatura rationalis, quantum est de se, non ordinatur 
<lb/>ut ad finem ad aliam, ut homo ad hominem; sed si hoc fiat, non erit nisi 
<lb/>inquantum homo propter peccatum irrationalibus creaturis comparatur; unde 
<lb/>etiam Philosophus ibidem servum comparat organo, dicens, 
<lb/>quod servus est organum animatum, et organum est servus inanimatus. 
<lb/>Et ideo talis praelatio hominis ad hominem ante peccatum non fuisset; sed 
<lb/>prima praelatio, quae ordinatur ad utilitatem subditorum, fuisset ibi quantum 
<lb/>ad aliquem usum, non quantum ad omnes. Est enim praelatio, ad dirigendum 
<lb/>subditos in his quae agenda sunt, et ad supplendum defectus, ut quod populi a 
<lb/>regibus defendantur; et iterum ad corrigendum mores, dum mali puniuntur, et 
<lb/>coacte ad actus virtutis inducuntur. Sed quia ante peccatum nil fuisset quod 
<lb/>homini nocere posset, nec etiam voluntas alicuius bono contradiceret; ideo 
<lb/>quantum ad duos ultimos usus praelatio in statu innocentiae non fuisset; sed 
<lb/>quantum ad primum usum solum, qui scilicet est dirigere in agendis vel in 
<lb/>sciendis, secundum quod unus alio maiori munere sapientiae et maiori lumine 
<lb/>intellectus praeditus fuisset. 
<pb n="vol. 4, p. 1082"/>
<lb/>AD OBIECTA 
<lb/>Ad primum ergo dicendum, quod natura omnes homines aequales in libertate 
<lb/>fecit, non autem in perfectionibus naturalibus: liberum enim, secundum 
<lb/>Philosophum in 1 Metaphysic., est quod sui causa est. Unus enim 
<lb/>homo ex natura sua non ordinatur ad alterum sicut ad finem; et ideo secundus 
<lb/>modus praelationis non fuisset, qui libertatem subditis tollit; sed primus modus 
<lb/>esse posset, qui nullum praeiudicium libertati affert, dum subditi ad bonum 
<lb/>praepositi non ordinantur, sed e converso regimen praepositi ad bonum subditorum; 
<lb/>unde non incongrue se eorum servos appellant. 
<lb/>Ad secundum dicendum, quod auctoritas illa loquitur quantum ad secundum 
<lb/>modum praelationis. 
<lb/>Et similiter ad tertium. 
<lb/>Ad quartum dicendum, quod quantum ad illum usum praelatio non fuisset, sed 
<lb/>quantum ad alios, ut dictum est. 
<lb/>Ad quintum dicendum, quod supra, 11 dist., dictum est, quomodo intelligendum 
<lb/>sit omnem praelationem in futuro evacuari. Si tamen simpliciter intelligeretur 
<lb/>in futuro tolli, non oportet quod in statu innocentiae praelatio non fuisset: quia 
<lb/>status ille adhuc erat status viae, et in via est necessaria praelatio per quam 
<lb/>unus ab alio dirigatur: quod non adeo necessarium conceditur in termino viae. 
<pb n="vol. 4, p. 1084"/>
<lb/>QUAESTIO 2 
<lb/>Deinde quaeritur de obedientia ad praelatos; et circa hoc tria quaeruntur: 1. Utrum 
<lb/>obedientia sit virtus; et si est virtus, utrum sit virtus specialis; 2. Utrum Christiani 
<lb/>potestatibus saecularibus, et praecipue tyrannis, obedire teneantur; 3. Utrum 
<lb/>profitentes obedientiam, in omnibus praelatis suis teneantur obedire. 
<lb/>ARTICULUS 1 
<lb/><hi rend="bold">Utrum obedientia sit virtus</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod obedientia non sit virtus. Omnis enim virtus est medium vitiorum, 
<lb/>ut Philosophus dicit in 2 Ethic.. Sed obedientia non est huiusmodi: 
<lb/>quia per abundantiam non corrumpitur, sed perficitur, si aliquis obediat in illis 
<lb/>in quibus non tenetur. Ergo obedientia non est virtus. 
<lb/>2. Praeterea, obedientia respicit praeceptum. Sed praeceptum se extendit ad 
<lb/>omnes actus virtutum: quia omnes sunt in praecepto legis. Ergo obedientia non 
<lb/>est virtus determinata, sed consequens omnem virtutem: quod etiam potest 
<lb/>videri ex definitione Ambrosii, supra 35 distinct., inducta: dicit 
<lb/>enim, quod peccatum est «transgressio legis Dei, et caelestium inobedientia 
<lb/>mandatorum». 
<lb/>3. Praeterea, si est virtus determinata, aut est una de cardinalibus, aut de 
<lb/>adiunctis. Sed nulla de cardinalibus est, quia illae sunt tantum quatuor inter 
<lb/>quas non numeratur obedientia; similiter inter adiunctas non invenitur, ut patet 
<lb/>si considerentur virtutes adiunctae, quas Philosophus, 4 Eth., enumerat. 
<lb/>Ergo obedientia non est virtus determinata. 
<lb/>4. Si dicatur, quod reducitur ad iustitiam: contra. Nulla virtus perficitur per 
<lb/>diminutionem rationis obiecti proprii: ut patet in magnanimitate quae magnum 
<lb/>respicit; et quanto maius fuerit quod operandum est, magis ad magnanimitatem 
<lb/>pertinet. Sed iustitia debitum respicit quasi obiectum, quia iustitiae actus est 
<lb/>reddere alteri quod suum est. Cum igitur obedientia perficiatur per hoc quod 
<lb/>debitum minuitur, quod quanto aliquis minus considerat, ut Bernardus dicit, 
<lb/>perfectior est obedientia, videtur quod obedientia ad 
<lb/>iustitiam non reducatur. 
<lb/>5. Praeterea, iustitia legalis dicitur secundum quam praeceptis homo adaequatur. 
<lb/>Sed obedientia praecepta respicit. Ergo obedientia est idem quod iustitia 
<lb/>legalis. Sed iustitia legalis, ut dicit Philosophus, 5 Ethicor., est 
<lb/>omnis virtus. Ergo obedientia non est aliqua virtus determinata, sed generalis. 
<pb n="vol. 4, p. 1086"/>
<lb/>6. Praeterea, Gregorius dicit, quod obedientia non tam 
<lb/>est virtus quam mater omnium virtutum. Sed esse matrem virtutum convenit 
<lb/>caritati. Ergo obedientia videtur esse idem quod caritas; et ita non videtur 
<lb/>distincta ab aliis virtutibus. 
<lb/>SED CONTRA, Hugo de Sancto Victore dicit: «Obedientia est 
<lb/>virtus quae omnia amplectitur iniuncta, necessario implenda, nisi obstiterit imperantis 
<lb/>auctoritas»; et ita est specialis virtus, cum assignetur sibi actus specialis. 
<lb/>Praeterea, quod assignatur maximum in aliquo genere, est aliquid determinatum 
<lb/>in genere illo. Sed Gregorius dicit, quod obedientia est maxima virtutum. 
<lb/>Ergo obedientia est quaedam virtus determinata. 
<lb/><hi rend="bold">Solutio</hi>
<lb/>Respondeo dicendum, quod obedientia est virtus, et est specialis virtus. Cum 
<lb/>enim habitus, potentiae, et actus distinguantur per obiecta, oportet quod virtus 
<lb/>quae habet speciale obiectum, sit specialis virtus. Dicitur autem speciale obiectum 
<lb/>a speciali ratione; quamvis illa specialis ratio circa multas res vel omnes 
<lb/>poni possit. Contingit enim eamdem rem ad diversas potentias pertinere, sicut 
<lb/>colorem ad visum, imaginationem, et intellectum; sed sub diversa ratione; unde 
<lb/>contingit ut una virtus specialis se extendat ad actus omnium virtutum secundum 
<lb/>quamdam specialem rationem, sicut dicit Philosophus de 
<lb/>magnanimitate, quod operatur magnum in actibus omnium virtutum; unde et 
<lb/>ceterarum virtutum ornatus quidam est: et tales virtutes dicuntur quodammodo 
<lb/>generales, quia habent materiam generalem; quamvis obiectum speciale 
<lb/>habeant, propter specialem rationem obiecti, quae in multis materiis invenitur. 
<lb/>Et per hunc modum dico, quod obedientia est specialis virtus, quia attendit specialem 
<lb/>rationem, scilicet praeceptum cum debito consentiendi. Et quia reddere 
<lb/>alteri quod suum est et sibi debetur, est iustitiae; ideo obedientia pars quaedam 
<lb/>iustitiae est, et specialiter divinae: quia hoc suum quod superioribus redditur, 
<lb/>scilicet impletio mandatorum, est quaedam pars huiusmodi communis quod 
<lb/>debitum dicitur, vel quod suum est, et quod etiam exigi posset coram iudice: 
<lb/>nam circa huiusmodi est proprie specialis iustitia. 
<lb/>Sed tamen sciendum, quod iustitia specialis dupliciter sumitur: sumitur enim 
<lb/>proprie et communiter. Propriissime sumpta specialis iustitia, ut dicit 
<lb/>Philosophus in 5 Ethic., est tantum inter eos qui habent aequalitatem quamdam 
<lb/>ad hoc quod stent coram principe, coram quo unus ab altero possit repetere 
<lb/>quod suum est, secundum quem modum nec domini ad servum nec patris ad 
<lb/>filium iustitia dicitur esse: quia ea quae sunt servi, sunt domini: et ea quae sunt 
<lb/>filii, sunt patris. Communiter autem iustitia specialis attenditur etiam in hoc 
<lb/>quod dominus reddit servo quod suum est, vel e converso, et sic de aliis, quia 
<lb/>secundum hunc modum praedicta aequalitas non requiritur; et hoc modo accipiendo 
<lb/>iustitiam specialem, obedientia ad iustitiam pertinet, quia per obedientiam 
<lb/>inferior superiori reddit quod debet. 
<pb n="vol. 4, p. 1088"/>
<lb/>AD OBIECTA 
<lb/>Ad primum ergo dicendum, quod obedientia, sicut et aliae virtutes, potest esse 
<lb/>medium duorum vitiorum. Sciendum tamen, quod non in omnibus virtutibus 
<lb/>potest accipi superabundantia secundum quamlibet circumstantiam, aliis circumstantiis 
<lb/>rite ordinatis: ut patet in hac virtute quae dicitur veritas, cuius 
<lb/>medium attenditur secundum hoc quod homo talem se esse ostendit qualis est; 
<lb/>superabundantia autem eius non attenditur secundum superabundantiam huius 
<lb/>circumstantiae «quantum», aliis circumstantiis rite ordinatis, ut scilicet homo 
<lb/>possit nimis hanc veritatem servare; sed superabundantia eius est ex hoc quod 
<lb/>aliquis de se maiora ostendit quam sint, quod est secundum hanc circumstantiam 
<lb/>quae est «quid». Similiter etiam dico, quod superabundantia obedientiae 
<lb/>accipitur secundum hoc quod obedit in illis in quibus debet non obedire; non 
<lb/>autem secundum hoc quod obediat plus quam debet, aliis circumstantiis ordinate 
<lb/>suppositis. 
<lb/>Ad secundum dicendum, quod obedientia etsi ad omnes actus virtutum se extendat, 
<lb/>non tamen considerat in illis hoc quod est proprium unicuique virtuti (non 
<lb/>enim elicit actum fortitudinis inquantum est medium inter timorem et audaciam); 
<lb/>sed considerat in omnibus actibus virtutum unam rationem specialem, 
<lb/>scilicet debitum fieri propter praeceptum superioris. 
<lb/>Ad tertium dicendum, quod obedientia ad iustitiam reducitur specialem. Sed 
<lb/>sciendum, quod una virtus reducitur ad aliam dupliciter: vel sicut pars eius, vel 
<lb/>sicut adiuncta ei. Sicut pars reducitur virtus ad virtutem, quando reducta habet 
<lb/>pro obiecto partem obiecti illius virtutis ad quam reducitur: verbi gratia, obiectum 
<lb/>temperantiae est delectabile secundum tactum, cuius pars quaedam est 
<lb/>delectabile venereum, et alia est delectabile quod est in cibis; et ideo castitas 
<lb/>reducitur ad temperantiam sicut pars eius; similiter et sobrietas, cuius obiectum 
<lb/>est delectabile in cibis; et per hunc modum obedientia reducitur ad iustitiam 
<lb/>specialem, ut patet ex dictis. Sed sicut adiuncta reducitur, quando virtus ad 
<lb/>quam reducitur, habet pro obiecto id quod est potissimum in aliqua materia; et 
<lb/>illa quae reducitur, quae adiuncta dicitur, habet pro obiecto id quod est minus 
<lb/>principale: per quem modum mansuetudo ad fortitudinem reducitur: quia obiectum 
<lb/>fortitudinis est in maximis molestiis quae sunt circa mortem, sicut sunt bellicae; 
<lb/>sed mansuetudo habet pro obiecto reliquas molestias quae sunt iram excitantes, 
<lb/>in qua medium tenet mansuetudo; et per hunc modum modestia, quae 
<lb/>medium servat in delectationibus aliorum sensuum, et eutrapelia, quae medium 
<lb/>servat in delectationibus ludorum, reducuntur ad temperantiam. 
<lb/>Ad quartum dicendum, quod perfectio alicuius virtutis potest attendi dupliciter: 
<lb/>vel quantum ad id quod est proprium sibi, vel quantum ad id quod est proprium 
<lb/>superioris virtutis, quae imperat actum eius. Dico igitur, quod perfectio obedientiae 
<lb/>ex diminutione debiti non est quantum ad propriam rationem obedientiae, 
<lb/>sed quantum ad propriam rationem caritatis, quae imperat actum eius 
<lb/>sicut et actus aliarum virtutum. 
<pb n="vol. 4, p. 1090"/>
<lb/>Ad quintum dicendum, quod obedientia non est idem quod iustitia legalis. 
<lb/>Iustitia enim legalis respicit praeceptum legis, et actus virtutum qui lege ordinantur, 
<lb/>secundum quod sunt ad alterum, sicut Philosophus in 5 Ethic. dicit: 
<lb/>idest secundum quod ad bonum civitatis, quae legibus regitur, actus virtutum 
<lb/>lege praeceptarum ordinantur: sed obedientia respicit praeceptum solummodo 
<lb/>secundum quod habet rationem debiti ex ordine sui ad superiorem; unde non 
<lb/>oportet quod sit generalis virtus. 
<lb/>Ad sextum dicendum, quod una virtus potest ex alia dupliciter oriri. Vel per 
<lb/>modum causae finalis; et hoc modo virtus ex alia dicitur oriri, quando actus eius 
<lb/>ad finem alterius virtutis ordinatur: et per hunc modum caritas, cuius obiectum 
<lb/>est finis ultimus, omnium virtutum mater dicitur. Alio modo secundum quod ex 
<lb/>actibus unius virtutis vel causatur alia virtus, vel conservatur; et obedientia hoc 
<lb/>modo virtutum mater dicitur; quia ad hoc praecepta superiorum ordinantur ut 
<lb/>ad virtutes inducant, praecipiendo ipsos actus virtutum, qui virtutes politicas 
<lb/>causant, consuetudinem inducentes, sed ad virtutes infusas disponunt. Nec dico 
<lb/>actum virtutis tantum qui est a virtute, sed eum etiam qui est ad virtutem vel 
<lb/>sicut disponens vel sicut causans; sicut aliquis in peccato mortali existens actum 
<lb/>obedientiae habere potest, quamvis obedientia et aliis virtutibus careat. 
<lb/>ARTICULUS 2 
<lb/><hi rend="bold">Utrum christiani teneantur obedire potestatibus saecularibus, </hi>
<lb/><hi rend="bold">et maxime tyrannis</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod Christiani non teneantur saecularibus potestatibus obedire, et 
<lb/>praecipue tyrannis. Matth. 17, 25, dicitur: «Ergo liberi sunt filii». Si enim in 
<lb/>quolibet regno filii illius regis qui regno illi praefertur, liberi sunt, tunc filii 
<lb/>regis cui omnia regna subduntur, in quolibet regno liberi esse debent. Sed 
<lb/>Christiani effecti sunt filii Dei; Roman. 8, 16: «Ipse enim Spiritus testimonium 
<lb/>reddit spiritui nostro quod sumus filii Dei». Ergo ubique sunt liberi; et ita saecularibus 
<lb/>potestatibus obedire non tenentur. 
<lb/>2. Praeterea, servitus pro peccato inducta est, ut supra, quaest. 1, art. 1, dictum 
<lb/>est. Sed per baptismum homines a peccato mundantur. Ergo a servitute liberantur; 
<lb/>et sic idem quod prius. 
<lb/>3. Praeterea, maius vinculum absolvit a minori, sicut lex nova ab observantia 
<lb/>legis veteris. Sed in baptismo homo obligatur Deo, quae obligatio est maius 
<lb/>vinculum quam id quo homo obligatur homini per servitutem. Ergo per baptismum 
<lb/>a servitute absolvitur. 
<pb n="vol. 4, p. 1092"/>
<lb/>4. Praeterea, quilibet potest licite resumere, cum facultas adest, quod sibi iniuste 
<lb/>ablatum est. Sed multi saeculares principes tyrannice terrarum dominia 
<lb/>invaserunt. Ergo cum facultas rebellandi illis conceditur, non tenentur illis 
<lb/>obedire. 
<lb/>5. Praeterea, nullus tenetur ei obedire quem licite, immo laudabiliter potest 
<lb/>interficere. Sed Tullius in libro De officiis salvat eos qui Iulium 
<lb/>Caesarem interfecerunt, quamvis amicum et familiarem, qui quasi tyrannus 
<lb/>iura imperii usurpaverat. Ergo talibus nullus tenetur obedire. 
<lb/>SED CONTRA, 1 Petri 11, 18: «Servi subditi estote dominis vestris». 
<lb/>Praeterea, Rom. 13, 2: «Qui potestati resistit, Dei ordinationi resistit». Sed non 
<lb/>est licitum Dei ordinationi resistere. Ergo nec saeculari potestati resistere licet. 
<lb/><hi rend="bold">Solutio</hi>
<lb/>Respondeo dicendum, quod sicut dictum est, obedientia respicit in praecepto 
<lb/>quod servat, debitum observandi. Hoc autem debitum causatur ex ordine praelationis, 
<lb/>quae virtutem coactivam habet, non tantum temporaliter sed etiam spiritualiter 
<lb/>propter conscientiam, ut Apostolus dicit Roman. 13, secundum quod ordo 
<lb/>praelationis a Deo descendit, ut Apostolus, ibidem, innuit. Et ideo secundum hoc 
<lb/>quod a Deo est, obedire talibus Christianus tenetur, non autem secundum quod a 
<lb/>Deo praelatio non est. Dictum est autem, quod praelatio potest a Deo non esse 
<lb/>dupliciter: vel quantum ad modum acquirendi praelationem, vel quantum ad 
<lb/>usum praelationis. Quantum ad primum contingit dupliciter: aut propter defectum 
<lb/>personae, quia indignus est; aut propter defectum in ipso modo acquirendi, 
<lb/>quia scilicet per violentiam vel per simoniam, vel aliquo illicito modo acquirit. Ex 
<lb/>primo defectu non impeditur quin ius praelationis ei acquiratur; et quoniam 
<lb/>praelatio secundum suam formam semper a Deo est (quod debitum obedientiae 
<lb/>causat); ideo talibus praelatis, quamvis indignis, obedire tenentur subditi. 
<lb/>Sed secundus defectus impedit ius praelationis: qui enim per violentiam dominium 
<lb/>surripit non efficitur vere praelatus vel dominus; et ideo cum facultas 
<lb/>adest, potest aliquis tale dominium repellere: nisi forte postmodum dominus 
<lb/>verus effectus sit vel per consensum subditorum, vel per auctoritatem superioris. 
<lb/>Abusus autem praelationis potest esse dupliciter: vel ex eo quod est praeceptum 
<lb/>a praelato, contrarium eius ad quod praelatio ordinata est, ut si praecipiat 
<lb/>actum peccati contrarium virtuti ad quam inducendam et conservandam praelatio 
<lb/>ordinatur; et tunc aliquis praelato non solum non tenetur obedire, sed etiam 
<lb/>tenetur non obedire, sicut et sancti martyres mortem passi sunt, ne impiis iussis 
<lb/>tyrannorum obedirent: vel quia cogunt ad hoc ad quod ordo praelationis non se 
<lb/>extendit; ut si dominus exigat tributa quae servus non tenetur dare, vel aliquid 
<lb/>huiusmodi; et tunc subditus non tenetur obedire, nec etiam tenetur non obedire. 
<pb n="vol. 4, p. 1094"/>
<lb/>AD OBIECTA 
<lb/>Ad primum ergo dicendum, quod illa praelatio quae ad utilitatem subditorum 
<lb/>ordinatur, libertatem subditorum non tollit; et ideo non est inconveniens quod 
<lb/>tali praelationi subiaceant qui per Spiritum Sanctum filii Dei effecti sunt. Vel 
<lb/>dicendum, quod Christus loquitur de se et suis discipulis, qui nec servilis conditionis 
<lb/>erant, nec res temporales habebant, quibus suis dominis obligarentur ad 
<lb/>tributa solvenda; et ideo non sequitur quod omnis Christianus huiusmodi libertatis 
<lb/>sit particeps, sed solum illi qui sequuntur apostolicam vitam, nihil in hoc 
<lb/>mundo possidentes, et a conditione servili immunes. 
<lb/>Ad secundum dicendum, quod baptismus non delet statim omnes poenalitates ex 
<lb/>peccato primi parentis consequentes, sicut necessitatem moriendi et caecitatem, 
<lb/>vel aliquid huiusmodi; sed regenerat in spem vivam illius vitae in qua omnia 
<lb/>ista tollentur; et sic non oportet ut aliquis statim baptizatus a servili conditione 
<lb/>liberetur, quamvis illa sit poena peccati. 
<lb/>Ad tertium dicendum, quod maius vinculum non absolvit a minori, nisi quando 
<lb/>non compatitur se cum illo; sicut umbra et veritas simul esse non possunt: propter 
<lb/>quod veniente veritate Evangelii, umbra veteris legis cessavit. Sed vinculum quo in 
<lb/>baptismo quis ligatur, compatitur vinculum servitutis; et ideo non absolvit ab illo. 
<lb/>Ad quartum dicendum, quod qui per violentiam praelationem accipiunt, non 
<lb/>sunt veri praelati; unde nec eis obedire tenentur subditi nisi sicut dictum est. 
<lb/>Ad quintum dicendum, quod Tullius loquitur in casu illo quando aliquis dominium 
<lb/>sibi per violentiam surripit, nolentibus subditis, vel etiam ad consensum 
<lb/>coactis, et quando non est recursus ad superiorem, per quem iudicium de invasore 
<lb/>possit fieri: tunc enim qui ad liberationem patriae tyrannum occidit, laudatur, 
<lb/>et praemium accipit. 
<lb/>ARTICULUS 3 
<lb/><hi rend="bold">Utrum religiosi professi</hi>
<lb/><hi rend="bold">teneantur obedire praelatis suis in omnibus</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod obedientiam professi simpliciter teneantur obedire praelatis 
<lb/>suis. Colos. 3, 20: «Filii obedite parentibus per omnia». Sed magis tenetur obedire 
<lb/>quis patri spirituali quam carnali. Ergo spirituales filii, praecipue obedientiam 
<lb/>professi, patribus spiritualibus in omnibus obedire tenentur. 
<lb/>2. Praeterea, Beatus Benedictus dicit in Regula, quod si praelatus etiam 
<lb/>impossibile praecipiat, tentandum impossibile tamen est. Sed multo magis tenetur 
<lb/>quis ad obediendum in possibilibus quam in impossibilibus. Ergo in omnibus 
<lb/>possibilibus simpliciter obedientiam professus obedire tenetur praelato. 
<pb n="vol. 4, p. 1096"/>
<lb/>3. Praeterea, religio quaelibet principaliter tria vota substantialia habet, scilicet 
<lb/>castitatis, paupertatis, et obedientiae. Sed castitatem tenetur omnibus modis 
<lb/>servare, et similiter paupertatem, ut nihil proprium habeat. Ergo et obedientiam 
<lb/>sic tenetur servare ut in omnibus simpliciter obediat. 
<lb/>4. Praeterea, inferiori non relinquitur iudicium de superiori. Sed si subditus 
<lb/>haberet discernere in quo obediret, in quo non, relinqueretur sibi iudicium de 
<lb/>praecepto superioris. Ergo subditus tenetur in omnibus simpliciter obedire. 
<lb/>5. Praeterea, quilibet Christianus tenetur praelatis spiritualibus obedire. Si 
<lb/>ergo profitentes obedientiam non tenerentur simpliciter in omnibus obedire, in 
<lb/>nullo differrent profitentes obedientiam a non profitentibus, et sic talis professio 
<lb/>supervacua esset. Ergo cum non sit supervacua, tenentur in omnibus obedire. 
<lb/>SED CONTRA, Bernardus dicit in lib. De disp. et praecepto: «Nihil me prohibeat 
<lb/>horum quae promisi, nihil plus exigat quam promisi». Sed non promittuntur 
<lb/>nisi illa quae sunt in regula. Ergo non tenetur subditus in aliis obedire nisi 
<lb/>quae ad regulam pertinent. 
<lb/>Praeterea, nullus tenetur ad aliquid ad quod ceteri non tenentur, nisi secundum 
<lb/>quod ad illud ex voto se obligat speciali. Sed profitentes non vovent obedire in 
<lb/>omnibus, sed solum obedire secundum regulam talem vel talem. Ergo non 
<lb/>tenentur in omnibus obedire. Et haec etiam ratio accipitur ex verbis Bernardi in 
<lb/>eodem libro dicentis de hoc: «Non parum praelati praescribitur voluntati, 
<lb/>quod is qui profitetur, spondet obedientiam; non tamen obedientiam omnimodam, 
<lb/>sed determinate secundum regulam, nec aliam quam sancti Benedicti»; et 
<lb/>post subdit: «Praefixam praelatus sibi ex regula sciat mensuram; et sic sua 
<lb/>demum imperia moderari circa id solum quod rectum esse constiterit; nec 
<lb/>quodlibet rectum, sed hoc tantum quod praedictus Pater constituit». 
<lb/><hi rend="bold">Solutio</hi>
<lb/>Respondeo dicendum, quod est triplex obedientia: scilicet indiscreta, imperfecta 
<lb/>(discreta tamen) et perfecta. Indiscreta obedientia, quae nec obedientia dici 
<lb/>debet, est quando aliquis obedit in illis quae divinae legis regulae contrariantur, 
<lb/>quam debet inviolabiliter observare: vel etiam in illis quae contrariantur 
<lb/>regulae quam professus est, in his dumtaxat quae dispensationi praelati non 
<lb/>subduntur, et ad hanc obedientiam nullus tenetur, immo quilibet tenetur eam 
<lb/>non habere. Imperfecta autem obedientia, sed sufficiens ad salutem obedientiam 
<lb/>profitentibus, est illa qua aliquis obedit in his quae servare promisit, et 
<lb/>non aliis; unde B. Benedictus dicit: «Ceterum subditus huiusmodi 
<lb/>obedientiam quae voti finibus cohibetur, noverit imperfectam»; et ad hanc obedientiam 
<pb n="vol. 4, p. 1098"/>
<lb/>profitentes obedientiam ex necessitate coguntur. Obedientia vero perfecta 
<lb/>est secundum quam subditus simpliciter obedit in omnibus quae non sunt 
<lb/>contraria legi divinae, vel regulae quam professus est; unde ibidem B. Benedictus 
<lb/>dicit: «Perfecta obedientia legem nescit, terminis non arctatur, nec continetur 
<lb/>professionis angustiis; largiori voluntate fertur in latitudinem caritatis, et 
<lb/>ad omne quod iniungitur, spontaneo vigore liberalis alacrisque animi, modum 
<lb/>non considerans, in infinitum extenditur»; et ad hanc obedientiam nullus tenetur 
<lb/>debito necessitatis, sed solum ex honestate quadam, sicut tenetur semper 
<lb/>aemulari charismata meliora. 
<lb/>Quidam tamen aliter dicunt, scilicet quod obedientiam professi, ex necessitate 
<lb/>tenentur obedire praelatis suis non solum in his quae ad regulam pertinent, sed 
<lb/>in omnibus quae regulae non contrariantur, sive sint indifferentia, sive de 
<lb/>numero bonorum, dummodo non sint altiora quam professio proprii ordinis 
<lb/>requirit; sed ad aequalia vel faciliora praelatus cogere potest, etiam si secundum 
<lb/>praecepta regulae non sint. Sed prima opinio est longe melior: quia cum 
<lb/>debitum obedientiae ex ordine praelationis causetur, ad illa tantummodo ex 
<lb/>obedientiae voto subditus obligatur ad quae praelatio est ordinata. Ad hoc 
<lb/>autem praelationes in religionibus ordinantur, ut status religionis secundum 
<lb/>instituta regulae conservetur; et ideo in his solum quae ad regulam pertinent, 
<lb/>debitum obedientiae causatur. Sciendum autem, quod ad regulam pertinet aliquid 
<lb/>dupliciter; vel directe vel indirecte. Directe, sicut ea quae in statutis regulae 
<lb/>continentur, ut non comedere carnes, tenere silentium, et huiusmodi. 
<lb/>Indirecte, sicut ea quae pertinent ad mutua obsequia, sine quibus status religionis 
<lb/>servari non posset, vel etiam quae pertinent ad poenam transgressionum; 
<lb/>etsi de eis nulla specialis mentio in regula fiat. 
<lb/>AD OBIECTA 
<lb/>Ad primum ergo dicendum, quod praeceptum Apostoli intelligitur non de omnibus 
<lb/>absolute, sed de omnibus quae ad praelationem patris ad filium pertinent: 
<lb/>quia in quibusdam, ut Philosophus dicit in 9 Ethic., magis est obediendum 
<lb/>patri, et in quibusdam magis duci exercitus quam patri, et in quibusdam magis 
<lb/>medico, et sic de aliis. 
<lb/>Ad secundum dicendum, quod Beatus Benedictus loquitur de obedientia perfecta, 
<lb/>quam omnes obedientiam profitentes ex honestate aemulari debent; non 
<lb/>tamen obligantur ex necessitate. 
<lb/>Ad tertium dicendum, quod castitas est virtus habens determinatam materiam, 
<lb/>et determinatum actum: similiter et paupertas. Obedientia vero habet generalem 
<lb/>materiam, ut dictum est; et ideo si aliquis obedientiam absolute voveret in 
<lb/>omnibus, esset confusio religionum, quia idem teneretur servare unus quod 
<lb/>alter; et ideo votum obedientiae determinatur secundum certam regulam. Non 
<lb/>est autem simile de aliis duobus votis. 
<pb n="vol. 4, p. 1100"/>
<lb/>Ad quartum dicendum, quod quamvis subditus non habeat iudicare de praecepto 
<lb/>praelati, habet tamen iudicare de actu proprio in his dumtaxat in quibus 
<lb/>praelato ex ordine praelationis subditus non est; et ideo non oportet quod in 
<lb/>omnibus obediat, immo necesse est quod in quibusdam non obediat. 
<lb/>Ad quintum dicendum, quod illi qui obedientiam non profitentur, non tenentur 
<lb/>in omnibus obedire spiritualibus praelatis, nisi in illis quae pertinent ad regulam 
<lb/>quam in baptismo professi sunt, ut scilicet abrenuntiantes satanae et omnibus 
<lb/>pompis eius et christianam vitam agere profitentes, induant novum hominem, 
<lb/>qui secundum Deum creatus est. 
<lb/><hi rend="bold">EXPOSITIO TEXTUS</hi>
<lb/>«Post praedicta, consideratione dignum occurrit». Ratio ordinis est: quia 
<lb/>potentia per actum cognoscitur; unde prius de actu peccati determinandum fuit 
<lb/>quam de potentia peccandi; quamvis potentia actu naturaliter sit prior. 
<lb/>«Utrum potentia peccandi sit nobis a Deo vel a nobis». Videtur debuisse dicere, 
<lb/>potentiae peccandi, pluraliter, quia actibus plurium potentiarum peccare contingit. 
<lb/>- Sed dicendum, quod nulla potentia habet quod eliciat actum peccati, 
<lb/>nisi inquantum est voluntas vel a voluntate mota; et ideo una potentia est 
<lb/>secundum quam primo peccatum inest, scilicet voluntas vel liberum arbitrium. 
<lb/>«Mala voluntas non a Deo nobis est, sed a nobis et a diabolo». Hoc verum est, 
<lb/>si sumatur voluntas pro actu voluntatis; non autem si sumatur pro potentia, 
<lb/>quae est principium actus; et ideo similitudo nulla est, per quam a simili de 
<lb/>potentia concludere volunt. 
<lb/>«Sed pluribus sanctorum testimoniis indubitanter monstratur quod potestas 
<lb/>mali a Deo est». Videtur quod probatio Magistri nihil valeat: quia auctoritates 
<lb/>sequentes non loquuntur de potentia peccandi, sed de potestate praelationis. – 
<lb/>Sed dicendum quod in potestate praelationis, quae habitualis potentia est, 
<lb/>includitur etiam habitualis potestas peccandi: quia propter potestatem praelationis 
<lb/>multa peccata praelati facere possunt, quae non possent, si praelati non 
<lb/>essent. 
<lb/>«Per me reges regnant, et tyranni per me terram tenent». Quae sit differentia 
<lb/>inter regem et tyrannum, ex dictis in tertio articulo primae quaestionis apparet. 
<lb/>«Sed sciendum est, Apostolum ibi loqui de saeculari potestate». Videtur quod 
<lb/>solutio Magistri sit insufficiens: quia superius ostendit etiam potestatem nocendi 
<lb/>quam diabolus habet, a Deo esse; et ita videtur quod si potestati est obediendum, 
<lb/>quia potestas est a Deo, etiam diabolo sit obediendum. - Sed dicendum 
<lb/>quod proculdubio auctoritas Apostoli tantum de potestate praelationis intelligitur; 
<lb/>cuiusmodi potestatem supra homines diabolus non habet; nisi inquantum 
<pb n="vol. 4, p. 1102"/>
<lb/>cum eo quasi foedus ineunt, consentientes ei per peccatum, sicut servi eius 
<lb/>effecti. Sed hoc pactum illicitum est; et ideo ex hoc non acquiritur debitum obediendi, 
<lb/>sed pactum frangendum est; Isa. 28, 18: «Pactum vestrum cum inferno 
<lb/>non stabit». Unde non oportet ut omni potestati quae a Deo sit, obediatur, sed 
<lb/>ei tantum quae a Deo est ad hoc instituta ut sibi debita obedientia impendatur, 
<lb/>cuiusmodi est sola praelationis potestas. 
<lb/>«Contemne potestatem timendo maiores potestates». Ex hoc VIDETUR quod sit 
<lb/>magis obediendum maiori potestati quam minori. 
<lb/>1. Sed hoc videtur esse falsum. Quia in quibusdam magis obeditur uni quam 
<lb/>alteri, et in quibusdam minus, sicut in quibusdam plus patri quam duci exercitus, 
<lb/>et in quibusdam plus duci exercitus quam patri, ut in 9 Ethic. dicitur. 
<lb/>Ergo sequitur quod idem eodem sit maior et minor. 
<lb/>2. Praeterea, Archiepiscopi potestas est maior quam potestas Episcopi. Sed in 
<lb/>quibusdam plus tenentur obedire subditi suis Episcopis quam Archiepiscopis. 
<lb/>Ergo non semper maiori potestati est obediendum magis. 
<lb/>3. Praeterea, Abbates monasteriorum subduntur Episcopis, nisi sint exempti. 
<lb/>Ergo potestas Episcopi est maior quam potestas Abbatis. Sed monachus tenetur 
<lb/>plus obedire Abbati quam Episcopo. Ergo non semper maiori potestati obediendum 
<lb/>est magis. 
<lb/>4. Praeterea, potestas spiritualis est altior quam saecularis. Si ergo maiori 
<lb/>potestati magis est obediendum, praelatus spiritualis semper absolvere poterit 
<lb/>a praecepto potestatis saecularis: quod est falsum. 
<lb/>Respondeo dicendum, quod potestas superior et inferior dupliciter possunt se 
<lb/>habere. Aut ita quod inferior potestas ex toto oriatur a superiori; et tunc tota 
<lb/>virtus inferioris fundatur supra virtutem superioris; et tunc simpliciter et in 
<lb/>omnibus est magis obediendum potestati superiori quam inferiori; sicut etiam 
<lb/>in naturalibus causa prima plus influit supra causatum causae secundae quam 
<lb/>etiam ipsa causa secunda, ut in lib. De causis dicitur: et sic se habet 
<lb/>potestas Dei ad omnem potestatem creatam; sic etiam se habet potestas 
<lb/>Imperatoris ad potestatem proconsulis; sic etiam se habet potestas Papae ad 
<lb/>omnem spiritualem potestatem in Ecclesia: quia ab ipso Papa gradus dignitatum 
<lb/>diversi in Ecclesia et disponuntur et ordinantur; unde eius potestas est 
<lb/>quoddam Ecclesiae fundamentum, ut patet Matth. 16. Et ideo in omnibus magis 
<lb/>tenemur obedire Papae quam Episcopis vel Archiepiscopis, vel monachus 
<lb/>Abbati, absque ulla distinctione. 
<lb/>Potest iterum potestas superior et inferior ita se habere, quod ambae oriantur 
<lb/>ex una quadam suprema potestate, quae unam alteri subdit secundum quod 
<lb/>vult; et tunc una non est superior altera nisi in his quibus una supponitur alii a 
<lb/>suprema potestate; et in illis tantum est magis obediendum superiori quam inferiori: 
<lb/>et hoc modo se habent potestates et Episcopi et Archiepiscopi descendentes 
<lb/>a Papae potestate. 
<pb n="vol. 4, p. 1104"/>
<lb/>Ad primum ergo dicendum, quod non est inconveniens patrem esse superiorem 
<lb/>in rebus familiaribus, et ducem in rebus bellicis; sed ei qui in omnibus superior 
<lb/>est, scilicet Deo, simpliciter est magis obediendum, et ei qui vices Dei gerit 
<lb/>plenarie. 
<lb/>Ad secundum dicendum, quod in illis in quibus magis obediendum est Episcopo 
<lb/>quam Archiepiscopo; Archiepiscopus non est superior Episcopo, sed tantum in 
<lb/>casibus determinatis a iure, in quibus ab Episcopo recurritur ad Archiepiscopum. 
<lb/>Ad tertium dicendum, quod monachus magis tenetur obedire Abbati quam 
<lb/>Episcopo in illis quae ad statuta regulae pertinent; in his autem quae ad disciplinam 
<lb/>ecclesiasticam pertinent, magis tenetur Episcopo: quia in his Abbas est 
<lb/>Episcopo suppositus. 
<lb/>Ad quartum dicendum, quod potestas spiritualis et saecularis, utraque deducitur 
<lb/>a potestate divina; et ideo intantum saecularis potestas est sub spirituali, 
<lb/>inquantum est ei a Deo supposita, scilicet in his quae ad salutem animae pertinent; 
<lb/>et ideo in his magis est obediendum potestati spirituali quam saeculari. In 
<lb/>his autem quae ad bonum civile pertinent, est magis obediendum potestati saeculari 
<lb/>quam spirituali, secundum illud Matth. 22, 21: «Reddite quae sunt 
<lb/>Caesaris Caesari». Nisi forte potestati spirituali etiam saecularis potestas 
<lb/>coniungatur, sicut in Papa, qui utriusque potestatis apicem tenet, scilicet spiritualis 
<lb/>et saecularis, hoc illo disponente qui est Sacerdos et Rex in aeternum, 
<lb/>secundum ordinem Melchisedech, Rex regum, et Dominus dominantium, cuius 
<lb/>potestas non auferetur et regnum non corrumpetur in saecula saeculorum. 
<lb/>Amen.
</ab>
</body>
</text>
</TEI>
