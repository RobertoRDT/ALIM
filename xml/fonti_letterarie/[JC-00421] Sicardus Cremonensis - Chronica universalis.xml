<TEI xmlns="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title>Chronica universalis</title>
				<author>Sicardus Cremonensis</author>
				<respStmt>
					<resp key="print_editor">Edizione critica a stampa a cura di</resp>
					<name>O. Holder-Egger</name>
				</respStmt>
				<respStmt>
					<resp key="ALIM2_0">esportazione in formato TEI XML livello 0 effettuata da </resp>
					<name key="PM">Paolo Monella</name>
				</respStmt>
				<respStmt>
					<resp key="ALIM2_1">Edizione in formato TEI XML, livello ALIM2_1, a cura di </resp>
					<name key="JC">Jan Ctibor</name>
				</respStmt>
			</titleStmt>
			<extent>
				<measure quantity="39488" unit="words">Parole: 39488</measure>
				<measure quantity="247177" unit="characters_without_spaces">Caratteri (spazi esclusi): 247177</measure>
				<measure quantity="283643" unit="characters_witht_spaces">Caratteri (spazi inclusi): 283643</measure>
			</extent>
			<publicationStmt>
				<publisher>ALIM</publisher>
				<date when="2008-01-16">16/01/2008</date>
			</publicationStmt>
			<notesStmt>
				<note>Genere: Storiografia</note>
				<note>Tipo: Fonti Letterarie</note>
				<note>Note: </note>
				<note>Livello di codifica: 1</note>
			</notesStmt>
			<sourceDesc>
				<biblStruct>
					<analytic>
						<author>Sicardus Cremonensis</author>
						<title>Chronica universalis</title>
						<editor>O. Holder-Egger</editor>
					</analytic>
					<monogr>
						<title level="m">MGH, Scriptorum Tomus XXXI.</title>
						<imprint>
							<publisher>Hahnsche Buchhandlung</publisher>
							<pubPlace>Hannover</pubPlace>
							<date>1903</date>
						</imprint>
					</monogr>
					<series>
						<title level="s">MGH, SS</title>
						<biblScope unit="volume">31</biblScope>
					</series>
				</biblStruct>
			</sourceDesc>
		</fileDesc>
		<encodingDesc>
			<projectDesc>
				<p>Testo codificato nel formato TEI XML, versione P5, per essere incluso fra i testi che compongono il progetto ALIM - Archivio della Latinità Italiana del Medioevo.</p>
			</projectDesc>
			<editorialDecl>
				<ab type="boilerplate">La codifica segue le norme standard stabilite dal progetto ALIM, in dettaglio:
					<list>
						<item>Sono state eliminate le sillabazioni: la parola spezzata da un 'a capo' è stata unita alla riga 
							precedente (anche alla pagina precedente, ove necessario). Eccezione: quando una parola è sillabata alla 
							fine di una riga e nella successiva riga appare solo la seconda parte della parola sillabata (quindi il resto
							resto della riga a stampa e vuoto), la parola è stata registrata tutta nella riga in cui essa termina.
						È stato ritenuto prioritario, infatti, mantenere il numero complessivo delle righe di ogni pagina.</item>
					</list>
				</ab>
				<ab type="level">ALIM2_1</ab>
			</editorialDecl>
		</encodingDesc>
		<profileDesc>
			<langUsage>
				<language ident="lat">Latino</language>
			</langUsage>
			<textClass>
				<keywords>
					<term type="form">Prosa</term>
					<term type="source">Fonti Letterarie</term>
					<term type="genre">Storiografia</term>
				</keywords>
			</textClass>
			<creation>
				<date when-iso="1101/1200">XII</date>
			</creation>
		</profileDesc>
		<revisionDesc>
			<change who="PM">Export nel formato TEI P5 a partire da ALIM 1 [livello ALIM2_0]</change>
			<change when="2018-06" who="JC">Aggiornamento da livello 0 a livello 1, schema TEI ALIM Lite [livello ALIM2_1]. Note: 
-la struttura e discutibile. È una cronaca e gli anni singoli quindi potrebbero essere paragrafi semplici, senza titolo, però ci sono 6 "capitoli" (De Sansone, De Tiberio, De Valentiano etc.), i quali racchiudono più paragrafi. Per questo motivo ho dovuto mettere tutti gli anni in &lt;div&gt; propri. Ma, per rendere tutto ancora più intricato, nell'originale (disponibile su www.dMGH.de) si vede che ci sono sia paragrafi "veri" (che cioè cominciano al'inizio di una riga) sia paragrafi "falsi" (che cominciano in mezzo ad una riga, dopo uno spazio vuoto). E spesso così cominciano anche gli anni (si veda ad esempio: http://www.dmgh.de/de/fs1/object/display/bsb00000783_00170.html?sortIndex=010%3A050%3A0031%3A010%3A00%3A00&amp;zoom=0.75). La struttura è quindi discutibile e magari ci sarà bisogno di occuparsi nuovmente di questo testo (ma anche di altri simili e del precedente) più in dettaglio.
-spesso si trova (non solo in questo testo, ma in generale) questo errore: quando c'è alla fine di un paragrafo una parola divisa fra due righe, viene questa scritta insieme, cioè: il paragrafo ha una riga di meno. Ma la prima parola del paragrafo successivo è poi scritta su una riga isolata dal resto del paragrafo:

"Eodem quoque anno gelavit Eridanus , ut super glatiem x currus et equi discur-
rerent. 
Lotharii temporibus sedit Honorius in papatu. Qui cum fuisset electus sub con..."

diventa &gt;

"&lt;lb/&gt;Eodem quoque anno gelavit Eridanus , ut super glatiem x currus et equi discurrerent. 
&lt;lb/&gt;Lotharii
&lt;lb/&gt;temporibus sedit Honorius in papatu. Qui cum fuisset electus sub con..."


</change>
		</revisionDesc>
	</teiHeader>

<text>
	<body>
		<pb n="78"/>
		<div>
			<head><lb/>INCIPIT PROLOGUS SUPER CRONICAM A DOMINO SYCARDO
			<lb/>CREMONENSI EPISCOPO EDITAM.</head>
			<p><lb/>Rerum creator omnium et opifex earumdem genus humanum in ea sorte
				<lb/>locavit, ut sibi sibique vicissim vivant, id ipsum quod vivunt ad principium
				<lb/>omnium referentes. Huius itaque servitutis condicionem huiusve crediti me debitorem
				<lb/>attendens, inter cetera philosophandi studia, licet ipse minus philosophus,
				<lb/>scribendi conmendabile genus elegi, quo pariter corpus exercitatur et spiritus.
				<lb/>Et quidem corporis exercicio iumentum nostrum temperantiae freno conpescitur
				<lb/>et parsimoniae feno reficitur. Spiritus vero sollicitudine mens proficit in
				<lb/>anteriora se extendens ceterisque proficiendi materiam tribuens; si tribuit in
				<lb/>hylaritate, sub debito fine premium nanciscitur, ut, cum scribat, in libro vitae
				<lb/>scribatur. Verum cum puerilia puerorum erudimenta vanaque poetarum super
				<lb/>veritate figmenta - mithologias loquor - in puerili etate conscripserim, quia,
				<lb/><hi rend="italic">cum essem parvulus, loquebar ut parvulus</hi>: nunc veterum comentis evacuatis, vetustissima
				<lb/>novis accumulans, vera de veris aut <hi rend="italic">proxima veris</hi>, cronica scribo in
			<lb/>etate virili, quia <hi rend="italic">factus vir evacuavi que erant parvuli</hi>.</p>
			<p><lb/>Unde sequentia.</p>
			<p><lb/>Ex profetica igitur hystoria Moysi famuli Dei ceterisque veteris et novi
				<lb/>canonis libris, ex cronicis preterea Iosephi, Metodii, Cesariensis Eusebii, Iheronimi
				<pb n="79"/>
				<lb/>presbiteri, Prosperi, Mileti, Rufini atque Gennadii, ex hystoria quoque Romana
				<lb/>ab Eutropio Pauloque diacono conpilata et ex tripartita Socratis, Sozomeni
				<lb/>et Theodoriti translata studio Cassiodori, rursus et ex panigericis aliis vel
				<lb/>autenticis vel apocrifis, velut ex racionabilibus campis, flosculos verborum decerpens,
				<lb/>partim et ex his que veridica relatione priorum, partim fidelioribus
				<lb/>testimoniis oculorum agnovi, cronicam, id est temporalem narracionem ab exordio
				<lb/>mundi de temporibus et personis et gestis earum, non omnibus, sed que nobis
				<lb/>et nunc ad exempli et cautele memoriam scripturarumque noticiam expedire
				<lb/>videntur, in unum corpus coaugmentare satago, decerpta in serti fasciculum redigendo.
				<lb/>Fateor, quod maiora meis viribus attempto, sed quia sunt admodum
			<lb/>necessaria, domini nostri peto suffragia salvatoris.</p>
		</div>
		<div>
			<head><lb/>INCIPIT CRONICA DOMINI SICARDI CREMONENSIS EPISCOPI.</head>
			<div>
				<head><lb/>Incipit etas prima.</head>
				<p><lb/>Adam nomina rebus imposuit; de cuius costa formata est Eva; de qua genuit Cahin, qui fuit
				<lb/>agricola, et Abel, qui fuit pastor ovium.......................................</p>
				<div type="chapter">
					<head><lb/>De Sanson.</head>
					<p><lb/>Post Abdon fecerunt filii Israel malum coram Domino, ideoque tradidit eos Dominus
						<lb/>in manus Philistinorum XL an[nis]..............................................
					<lb/>...............................................................................</p>
				</div>
				<div>
					<p><lb/>[Socii quoque Enee de Troia exeuntes et in Italiam venientes edificaverunt Adres civitatem,
						<lb/>a qua dicitur sinus Adriaticus, et Aquilegiam et Concordiam et Antinopolim, Paduam,
						<lb/>Veronam a quadam nobili domina sic nominatam, Gardisanam, Odevercum, Altinam,
						<lb/>quod et Equilum nominatur, Auxolum, Tarvisium, Mantuam, Cremonam, Placentiam, Crisopoli,
						<lb/>Freynam, Mantuam, Veclo Vercelli et alias civitates et municipia multa, quorum
						<lb/>cives ab Enea dicti sunt Enetici]. Hisque temporibus fuerunt que de Ulixe leguntur,
						<lb/>quod Sillam fugerit, que solita erat hospites spoliare. Syrene fuerunt meretrices,
						<lb/>que decipiebant navigantes. Enee successit Ascanius filius eius, qui secundo vel tercio anno
						<lb/>Samsonis condidit Albam civitatem. Hic genuit Iulium, a quo orta est familia Iuliorum. Qui
						<lb/>quia necdum regimini propter etatem ydoneus erat, Silvium fratrem suum, quem summa educaverat
						<lb/>pietate, regni reliquit heredem. Regnavit autem Ascanius post patrem XXXVIII an[nis].
						<lb/>...............................................................................
						<pb n="80"/>
						<lb/>Ptlomeus Dionisius aput Egyptum regnavit an[nis] XXX. Aput Iudeos Alexandra
						<lb/>mortuo viro regnavit an[nis] VIIII, que primogenitum Yrcanum declaravit pontificem. Temporibus
						<lb/>Dionisii orta est heresis Phariseorum. Aput Romanos Albanorum civitas capta est
						<lb/>occasione civilis belli premissi, et bellum gladiatorum fuit in Campania. Post hec
						<lb/>nova bella consurgunt in Hyspania, in Pamphilia et in Cecilia, in Macedonia, in Dalmatia; de
						<lb/>omnibus triumphavere Romani. Nicomedes rex Bythinie populum Romanum heredem
						<lb/>instituit. Lucullus Metridatem iterum insanientem Bizantium, que nunc est Constantinopolis,
						<lb/>fugavit et oppressit. Interea novum bellum in Italia oritur, non levius bello
						<lb/>Anibalis. Lucullus victa Armenia, Mesopotamia et Nisibi capta primus imperator est appellatus.
						<lb/>Alter Lucullus capta Cabile et ceteris urbibus de Besis triumphavit usque ad Danubium et de
						<lb/>profugis in Rodopeiis montibus et multis aliis. Confecto bello Macedonio, adhuc manente
						<lb/>Metridatico Creticum reparatur, ad quod Metellus missus cepit universam provinciam;
						<lb/>unde Creticus est appellatus. Hisque temporibus Marcus Portius Cato stoychus philosophus
						<lb/>agnoscitur. Defuncta Alexandra Yrcanus filius Alexandri et Alexandrae sedit in sede
						<lb/>pontificali aput Iudeos an[nis] XXXIIII; quem multum persecutus est Aristobolus frater
						<lb/>eius; sed Yrcani consiliarius erat Antipater Ydomeus, cuius consilio fugit Yrcanus ad
						<lb/>Aretham regem Arabum, qui venit in Iudeam, obsedit Iherusalem. Audiens ergo Pompeius,
						<lb/>qui erat in Armenia, dissensionem fratrum, ascendens Iherusalem cepit, templum profanavit
						<lb/>et equos, ut dicitur, in porticibus stabulavit. Ob quam rem dicitur, quod, qui fuerat
						<lb/>in preliis fortunatissimus, post hec fuit infortunatus. Pompeius itaque Ierosolimis
						<lb/>tributum imposuit, Yrcanum pontificem confirmavit, Aristobolum captivavit, et rediens
						<lb/>Romam, administrationem Syriae et Iudee Scauro conmisit. Hic est qui Hyspaniam, Albaniam,
						<lb/>Armeniam, Asyam, Syriam, Lusitaniam, pyrratas, Metridatem et Iudeam subiugavit;
						<lb/>unde imperator est appellatus. Sed Catillina contra patriam coniuravit, qui demum in agro
						<lb/>Piceno cum suis confussus est. Postmodum Gabinius Scauro succedens gentem
						<lb/>Iudeorum per pentarchias, id est V conventus, divisit. Sub Gabinio militabat Marcus Antonius.
						<lb/>Gabinio successit Crassus factus preses Syriae; qui ut Parthos comprimeret, templum auro
						<lb/>expoliavit; quo merito auro in os infuso interiit; cui successit Cassius. Iulius vero
						<lb/>Cesar de Germanis, Gallis, Britanis triumphavit et omnes inter Renum et Rodanum et Alpes
						<lb/>usque occeanum subiugavit. Apius rex populo Romano Lybiam testamento concessit.
						<lb/>Eisdemque temporibus Virgilius in pago qui dicitur Andes iuxta Mantuam
						<lb/>nascitur, qui postea Cremone studuit, Mediolani togam induit et inde Romam venit.
						<lb/>Oratius Venusi nascitur. Appollodorus Grecus orator, Titus Livius storicus et Curio promtus
						<pb n="81"/>
						<lb/>orator claruerunt. Rediens Iulius de Gallia victor Romam, exercitu dimisso aput
						<lb/>Ariminum, quesivit alterum consulatum, sed contradictum est a Pompeio, Marcello et Catone;
						<lb/>ideoque Iulius Cesar solvit Aristobolum Rome ligatum, et mittens eum cum exercitu
						<lb/>sperabat obtinere Iudeam; sed ab amicis Pompei occisi sunt Aristobolus et Alexander
						<lb/>filius eius. Alius vero filius Antigonus fugit ad quendam Ptolomeum, qui accepit sororem
						<lb/>Antigoni uxorem et genuit Lysaniam, qui post fuit Abyline tetrarcha. Et reversus
						<lb/>Iulius ad exercitum contra patriam se armavit. Pompeius autem et omnis senatus et
						<lb/>universa nobilitas de Urbe aufugit et in Greciam transivit et contra Cesarem bellum paravit. Cesar
						<lb/>itaque vacuam Urbem ingressus se dictatorem fecit. Inde vadens in Hyspaniam exercitum
						<lb/>Pompeii superavit. Inde transiens in Greciam cum Pompeio in Emathia dimicavit. Unde
					<lb/>Lucanus:
                                                <lg>
                                                        <l><hi rend="italic">Bella per Emathios plus quam civilia campos</hi>.</l>
                                                </lg>
                                        </p>
					<p><lb/>Pompeius victus fugit in Alexandriam, ut a Ptolomeo rege Egypti peteret auxilium. Sed
						<lb/>Ptolomeus occidit eum et caput et anulum misit ad Cesarem. Cesar autem Alexandriam ivit et cum
						<lb/>Ptolomeo navali certamine dimicavit et superavit; cuius corpos in lorica aurea in Nilo fuit inventum.
						<lb/>Eo mortuo regnum Cleopatre sorori eius, cum qua consuetudinem stupri habuerat, dedit,
						<lb/>que regnavit an[nis] XXII. Antipater autem in prelio fuerat cum Pompeio, sed eo
						<lb/>mortuo
						<lb/>Cesari adhesit et Egyptios ad obsequendum Cesari sua prudencia inclinavit. Eius ergo gratia
						<lb/>Cesar pontificatum confirmavit Yrcano, fecit Yrcanum regem et Antipatrem Iudee procuratorem.
						<lb/>Postmodum in Thesalia, Affrica, Yspania cum Pompeii fautoribus pugnans
						<lb/>de omnibus triumphavit, et Romam triumphator rediens singulare imperium obtinuit.
						<lb/>Iulius Cesar aput Romanos regnavit an[nis] IIII et men[sibus] VI. Fuerat autem
						<lb/>Rome imperatum sub VII regibus an[nis] CCXLIII. Postea vero sub consulibus res acta est an[nis]
						<lb/>CCCCLXIIII. Cepitque Iulius imperare anno primo Cleopatre et anno XX. pontificatus
						<lb/>Yrcani. Cum igitur honores ex sua voluntate prestaret et senatui ad se venienti non
						<lb/>adsurgeret, coniuratum est contra eum, et XXIII vulneribus dolo. Bruti et Cassii confossus
						<lb/>est, vir quo nullus umquam bellis magis enituit, nam quinquagies dimicavit; quo nullus celerius
						<lb/>scripsit, nemo velocius legit, quaternas epistolas simul dictavit. Tantae fuit bonitatis, ut, quos armis
						<lb/>subegerat, clementia magis vinceret. Ab hoc Cesare principes Romanorum cesares appellati sunt.
						<lb/>Obiit autem anno etatis suae LVI. Cuius corpos conbustum est pro rostris et tumulatum in
						<lb/>columpna que Iulia nuncupatur. Ante mortem eius fulmen cecidit in foro, quod de
						<lb/>nomine eius statue superposito C litteram capitalem abrupit; et fenestre thalami eius tanto strepitu
						<lb/>sunt aperte, quod domum ruituram crederet. Eadem die date fuerunt ei, cum iret in Capitolium,
						<lb/>littere mortis indices, que in manu occisi nondum solutae fuerunt invente. Post mortem eius
						<lb/>tres soles apparuerunt in oriente, convenientes in unum corpus solare, significantes, quod trium
						<lb/>potestates redirent in monarchiam. Rome basilica Iulia dedicatur. Antonius mensem
						<lb/>Quintilem Iulium nominavit, quia in eo Iulius natus est. His temporibus bos in suburbano
						<lb/>Rome ad arantem locutus est, frustra se urgueri dicens, in brevi magis defuturos homines
						<pb n="82"/>
						<lb/>quam frumenta. Sergius Sulpicius iurisperitus et Publius Servilius Hysauricus claruerunt.
					<lb/>Cassius in Iudea templum exspoliat.</p>
					<p><lb/>Octavianus Cesar Augustus regnavit aput Romanos an[nis] LVI et men[sibus] VI, annis XII
						<lb/>cum Antonio, XLIIII solus. Anno ab Urbe condita DCC°X°, quidam dicunt DCC minus VIII.
						<lb/>Nam Antonius occisores persequebatur, quos senatus fovebat. Ergo contra Antonium
						<lb/>missi sunt duo consules et cum eis tercius, scilicet Octavianus adolescens XVI annorum,
						<lb/>natus patre Octavio senatore, maternum genus trahens ab Enea per Iuliam familiam, nepos
						<lb/>Iulii Cesaris. Cui Cesar suum dedit nomen et hereditatem testamento reliquit. Igitur hii
						<lb/>profecti contra Antonium iuxta Mutinam vicerunt eum, et ecce rursus civilia bella. Sed post
						<lb/>duo consules mortui sunt, et illi exercitus Cesari paruerunt. Qui cum Antonio pacem fecit et
						<lb/>cum exercitu et Antonio Romam rediit. Interim Antipater bibens venenum mortuus
						<lb/>est,IIII habens filios, Fasellum procuratorem Iudaee, Herodem procuratorem Galileae,
						<lb/>Iosippum, Feroram, et filiam Salomam. Itaque reversi sunt Antonius et Octavianus,
						<lb/>mortem Cesaris vindicantes occiderunt Cyceronem oratorem et multos nobiles, et
						<lb/>post [contra] Brutum et Cassium dimicantes optinuerunt, diviseruntque inter se rem
						<lb/>publicam. Octavianus Yspaniam, Galliam et Ytaliam, Antonius Asiam, Pontum, Syriam et
						<lb/>Orientem; qui de Faselo et Herode procuratoribus tetrarchas effecit. Sed rex Parthorum
						<lb/>Iherusalem obsedit et Antigonum in regnum restituit, tradens ei Yrcanum et Faselum. Herodes
						<lb/>autem fugiens venit Romam et coronatus est in regem super Iudam. Rediens
						<lb/>Herodes cum Romanis cepit Iherusalem. Antonius occidit Antigonum et confirmavit Herodi
						<lb/>regnum. Ad hec Antonius repudiata sorore Cesaris Octaviani Cleopatram duxit uxorem. Cuius
						<lb/>suasu, quia cupiditate muliebri cupiebat in Urbe regnare,movit bellum contra Octavianum;
						<lb/>quod factum est Aecium, qui locus est in Epyro; sed victus fugit et seipsum occidit.
						<lb/>Cleopatra venit ad Cesarem volens eum sicut ceteros ad libidinem specie provocare, sed non
						<lb/>est flexus, immo eam custodiri precepit; que sibi aspidem admisit, et mortua iuxta Antonium
						<lb/>sepulta est. Egyptus itaque Romano imperio per Octavianum subacta est anno XV°
						<lb/>regni eius; aput quam regnatum fuerat post Alexandrum per XII reges an[nis]
						<lb/>CCXCVI. Herodes autem contra regem Arabum ab Antonio missus fuerat, sed rediens
						<lb/>in gratiam Cesaris admissus est; et amplians ei regnum tradidit ei Trachonitidem et
						<lb/>Ituream et totam maritimam usque Pyrum Stratonis, deditque ei Cesar CCCC Galathas satellites,
						<lb/>qui postea vocati sunt Herodiani. Bellis toto orbe confectis Octavianus Romam rediit et
						<lb/>monarchiam obtinuit et rem publicam auxit. Unde et Augustus est nominatus. A quo principes
						<lb/>Romani vocantur augusti, et mensis Sextilis ab eo Augusti nomen accepit. Multas
						<lb/>enim provincias, multa regna, prius a Romanis victa, sed discesserant, et quedam
						<lb/>invicta Romano imperio subiugavit. Nam et Scite et Finales Indi, qui vix nomen
						<lb/>Romanum audierunt, mittentes ei munera amiciciam petiverunt. Finales diximus,
						<lb/>quia tres sunt Indiae: una Ethiopum, alia Medorum,tercia Finalis iuxta occeanum.
						<lb/>Hic naturae donis plurimum abundavit, litteralibus studiis usque adeo studuit,
						<pb n="83"/>
						<lb/>ut nullus dies laberetur in procinctu, quin legeret vel scriberet vel declamaret. Rarus fuit ad
						<lb/>recipiendas amicicias, sed acceptas firmiter retinebat; civitatem ornavit, glorians, quod
						<lb/>de latericia fecerat marmoream. Temporibus Octaviani Cesaris Augusti Falcidius
						<lb/>legem tulit, que Falcidia nominatur. Virgilius, Oratius, Ovidius Naso, Varus et Tucca, Emilius
						<lb/>Veronensis, Quintilius Cremonensis poete, Cornelius et Salustius ystorici, Artorius medicus Augusti,
						<lb/>Varo philosophus, Albucius Novariensis et Messala Corvinus rethores claruerunt. Temporibus
						<lb/>Octaviani fluxit fons olei de terra trans Tyberim e taberna meritoria per totam diem,
						<lb/>significans gratiam Christi ex gentibus; et circulus ad speciem celestis arcus circa solem apparuit
						<lb/>eiusdem gratiae significativus. Ad cuius tempus elucidandum aliquot annos,
					<lb/>qui ad rem pertinent, singulariter et evidentius declaremus.</p>
				</div>
				<div>
					<p><lb/>Anno igitur Augusti X° defecit pontificatus Iudeorum. Anno XI° alienigena, filius Antipatri
						<lb/>Ascalonite et matris Cypridis Arabice, suscepit, ut prediximus, a Romanis Iudaicum
						<lb/>regnum; cuius principatus modo per duces, modo per reges, modo per pontifices
						<lb/>fuerat actenus a Iudeis optentum. Inminente vero Christi nativitate ad alienigenam translatum
						<lb/>est, ut adimpleretur illud propheticum : “Non deficiet princeps”, vel <hi rend="italic">non auferetur
						<lb/>sceptrum de Iuda nec dux de f[emore] e[ius], donec veniat qui m[ittendus] est, et ipse e[rit] ex[pectatio]
						<lb/>gentium</hi>. Sed Herodes conbussit libros genealogie gentis Iudeae, ut deficientibus probationibus
						<lb/>crederetur ad eam pertinere. Hic conplentur LXVIIII anni ebdomade Danielis, que faciunt
						<lb/>annos CCCCLXXXIII. Defecit etiam successio generis secerdotalis, cum emeretur sacerdotium
					<lb/>a Romanis.</p>
				</div>
				<div>
					<p><lb/>Anno Augusti XLI. natus est Iohannes Baptista, qui exultavit in utero matris et
						<lb/>natus solvit linguam patris. Predixerat enim angelus Zacharie sacerdoti seni, quod de
						<lb/>Elisabeth sterili et sene filium generaret; quod quia discredidit, factus est mutus. In
						<lb/>VI. vero mense missus est angelus Gabriel in civitatem Nazareth ad virginem Mariam, desponsatam
						<lb/>Ioseph,dicens: “Ave Maria, g[ratia pl[ena], D[ominus] t[ecum]. Bene[dicta] t[u] in m[ulieribus]”;
						<lb/>et predixit ei, quod de spiritu sancto conciperet et pareret filium, qui vocabitur filius Dei.
						<lb/>Que respondens: “Ecce ancilla Domini, fiat michi secundum verbum tuum”. Statim de spiritu
						<lb/>sancto concepit. Et quia dederat ei signum de conceptione Elisabeth, ivit ad eam
						<lb/>et salutavit eam; et ut facta est vox salutationis in auribus eius, exultavit infans in utero
						<lb/>eius; et ait Elysabeth ad virginem: “Benedicta tu in mulieribus, et bene[dictus] f[ructus] v[entris]
						<lb/>t[ui]. Et beata quae credidisti, quoniam perficientur que dicta sunt tibi a Domino”. Et ait Maria:
						<lb/>“Magnificat anima mea Dominum”. Peperit igitur Elisabeth filium, in cuius octavo die innuebant
						<lb/>patri eius, quem vellet vocari eum; et scripsit dicens:“Iohannes est nomen eius”. Et apertum est
						<lb/>os eius, et prophetavit dicens: “Benedictus d[ominus] D[eus] I[srael], quia visitavit et f[ecit] r[edemptionem]
						<lb/>p[lebis] s[uae] ”. Eodem anno,ut Tertullianus ait, vel pocius XLII° imperii Cesaris
						<pb n="84"/>
						<lb/>Augusti et XXXII. regni Herodis Maria peperit filium suum primogenitum. Hic est finis quinte
						<lb/>etatis, que senectuti conparatur, eo quod in hac plebs Ebrea multis malis oppressa
					<lb/>est, et continuit generationes XIIII.</p>
					<p><lb/>Fuerunt autem ab Adam usque Christum anni V milia CXCVIIII. A diluvio III milia
						<lb/>minus XLIII. Ab Abraham duo milia XV. A David MCLVI. A transmigratione Babilonis
					<lb/>DLXXXVIIII, alii dicunt DLXXXVI. Ab Urbe condita DCCLII, quidam aiunt XXXIIII.</p>
				</div>
			</div>
			<div>
				<head><lb/>[Incipit sexta etas de Christianitate].</head>
				<div>
					<p><lb/>Natus est itaque dominus noster Iesus Christus in Bethleem, quia, cum Augustus circa
						<lb/>XII annos in pace regnasset, exiit edictum ab eo, ut describeretur universus orbis; et hec descriptio
						<lb/>prima facta est in Iudea a preside Syriae Cyrino. Ob quam descriptionem Iudas
						<lb/>Galileus, de quo Lucas meminit in Actibus apostolorum, concitavit populum ad discessionem,
						<lb/>suadens non solvere tributa, ne perderent libertatem. Ob hanc itaque descriptionem ibant omnes,
						<lb/>ut singuli profiterentur, in suam civitatem. Ascendit et Yoseph de Nazareth in Bethleem, eo quod
						<lb/>esset de domo David, ut profiteretur cum Maria sibi desponsata. Natum mater pannis involvit
						<lb/>in presepio, quia non erat ei locus in diversorio. Nato in nocte Domino, pastoribus in eadem
						<lb/>regione gregem custodientibus, angelus apparuit eis dicens: <hi rend="italic">Ecce evangelizo vobis gaudium,
						<lb/>quod erit omni populo, quia natus est hodie salvator, qui est Christus dominus, in civitate David</hi>; et
						<lb/>subito est facta cum angelo multitudo celestis miliciae dicentium: <hi rend="italic">Gloria in excelsis Deo et in t[erra]
						<lb/>p[ax] h[ominibus] b[onae] v[oluntatis]</hi>. Venientes ergo pastores in Bethleem cognoverunt de verbo,
						<lb/>quod dictum erat eis de puero. Consummatis diebus octo puer circumciditur, et Iesus ei nomen
						<lb/>imponitur, quod impositum est ab angelo, priusquam in utero conciperetur. Dicitur, quod
						<lb/>huius circumcisionis pellicula sit ab angelo in templo Domini Karolo Magno portata
						<lb/>et per eum Aquisgrani delata, sed demum per Karolum Calvum translata sit aput Carosium.
						<lb/>Terciadecima die ecce magi ab oriente venerunt, de finibus Persarum scilicet et Caldeorum,
						<lb/>ubi est fluvius Saba, a quo regio Sabea vocatur. Qui paucis diebus super dromedarios
						<lb/>longa terrarum spacia transmearunt; qui transeuntes per Iherosolimam dicebant: <hi rend="italic">Ubi est,
						<lb/>qui natus est, rex Iudeorum? Vidimus enim stellam eius in oriente et v[enimus] a[dorare] e[um]</hi>. Hec
						<lb/>stella in nativitate Domini orta est, non in firmamento, sed in aere; quae consummato
						<lb/>magorum officio in preiacentem materiam resoluta est. Hanc videntes magi regem natum
						<lb/>phylosophati sunt, nam et magi philosophi nuncupantur. Erant enim docti vaticinio Balaam,
						<lb/>qui dixerat: <hi rend="italic">Orietur stella ex Iacob, et con[surget] homo de Israel</hi>. Quod audiens
						<lb/>Herodes turbatus est; et cum docuisset magos, quod Christus secundum prophetas erat in
						<lb/>Bethleem nasciturus, dixit, ut per eum redirent, quod invenerant nunciantes. Progredientes
						<lb/>itaque magi ad diversorium stella duce venerunt, et invenientes puerum, obtulerunt
						<lb/>singuli aurum, thus et myrram. Et responso accepto in somnis, ne r[edirent] ad H[erodem], per
						<pb n="85"/>
						<lb/>a[liam] viam, scilicet conducto navigio per Tharsum Ciliciae, reversi sunt in regionem suam.
						<lb/>Impletis diebus XL purgationis Mariae tulerunt puerum Iesum in Iherusalem, ut sisterent eum
						<lb/>Domino, et obtulerunt pro eo par turturum aut duos p[ullos] c[olumbarum]. Et erat in Iherusalem
						<lb/>Symeon senex, qui acceperat a spiritu sancto non visurum se mortem, nisi prius videret Christum
						<lb/>Do[mini]; qui accipiens puerum in ulnas, sciens esse Christum ait: “Nunc dimittis servum tuum,
						<lb/>D[omine], secundum ver[bum] t[uum] in p[ace]”, et prophetavit de passione eius. Similiter et
						<lb/>Anna de eodem prophetavit his qui expectabant redemptionem Israel. Audiens autem
						<lb/>Herodes que dicta fuerant a pastoribus, audiens et prophetias Symeonis et Annae, considerans
						<lb/>magos nichil sibi renuntiasse, intelligit, quod illusus esset a magis. Ideoque de nece puerorum
						<lb/>Bethlemitarum cogitavit, ut ille, quem ignorabat, cum ceteris occideretur. Per admonitionem
						<lb/>igitur angeli fugit in Egyptum Ioseph cum puero et matre eius. Et cum ingrederentur
						<lb/>Egyptum, corruerunt ydola Egypti, sicut per Ysaiam fuerat prophetatum. Dicitur, quod
						<lb/>non fuit templum, in quo non corruerunt ydola in Egypto. Hic de infantia salvatoris
						<lb/>partim secundum famam, partim secundum scripta, licet minus autentica,
						<lb/>tamen quia mulcent aures et devocionis accumulant incrementum, aliqua in hoc
					<lb/>opere subscribamus.</p>
					<p><lb/>Nunc ad prosequendum de Herode hystoriam redeamus. Cogitante de nece
						<lb/>puerorum Herode, a filiis aput Cesarem accusatur. Cytatus igitur ab Augusto, Romam veniens,
						<lb/>cum per Siciliam iter faciens <hi rend="italic">in spiritu vehementi</hi>, secundum prophetiam David, conbussit naves
						<lb/>Tharsis, eo quod magos transvexisse cognovit; cumque coram Cesare cum filiis [suis] disceptasset,
						<lb/>facta reconciliacione Iherosolimam rediit et de regno cercioratus pueros Bethlemitas
						<lb/>a bimatu et infra occidit; quorum maxima pars IIII<hi rend="sup">or</hi> milibus a Bethleem ad austrum sepulta est.
						<lb/>Secundum ortum stellae, quem didicerat a magis, Dominum credebat anniculum, sed timens
						<lb/>metamorfoseon pueri, cui sidera famulantur, bimos et infra occidit. Dicit Iohannes
						<lb/>Crisostomus stellam apparuisse per annum ante Christi nativitatem. Sed credebat Herodes cum
						<lb/>ortu stelle Christum ortum, et sic credidit esse bimum. Quod dicitur esse infra, non
						<lb/>ratione temporis, sed numeri voluit intelligi. Numerus enim prior in calculo superior
						<lb/>est, et posterior infra; et sic intelligit non minores bimis, sed bimos et infra, id est
						<lb/>deinceps usque ad V annos; quod probare videtur quantitas ossium, quae maior est quantitate
						<lb/>bimorum. Sed forte maioris erant tunc homines quantitatis quam modo. Tunc impletum est
						<lb/>illud Ieremie: <hi rend="italic">Vox in Rama audita est, pl[oratus] et ul[ulatus] m[ultus]. Rachel plorans f[ilios]
						<lb/>s[uos] n[oluit] con[solari], quia non sunt</hi>. Ramá locus est XII milibus distans a Bethleem et
						<lb/>sonat excelsum. Rachel pro Bethleem, quia ibi sepulta est; quod subditur: <hi rend="italic">no[luit] con[solari],
					<lb/>quia non sunt</hi>, id est inconsolabiliter doluit, quia mortui esse desierant.</p>
				</div>
				<div>
					<p><lb/>Anno Augusti XLVII. et regni Herodis XXXVII. Herodes scatentibus e corpore vermibus
						<lb/>miserabiliter mortuus est. Qui fuit in aliis fortunatissimus, sed in domesticis infelicissimus.
						<pb n="86"/>
						<lb/>Qui multas civitates construxit, scilicet Cesaream, que Turris Stratonis antea vocabatur,
						<lb/>Samariam reparans Sebasten, id est Augustam, nominavit. In Iherusalem multas edes edificavit
						<lb/>et turrim, quam ad honorem Antonii vocavit Antoniam - sed nunc dicitur turris
						<lb/>David –
						<lb/>construxit, et aquilam auream super Speciosam portam templi ad honorem posuit Romanorum,
						<lb/>quam Iudei deiecerunt in morte ipsius. Fecit et in Ascalone domum regiam, unde et
						<lb/>Ascalonita vocatus est. Fecit et templa multa ad honorem Cesaris, sed et templum Domini
						<lb/>decoravit. In singulis quoque Syriae urbibus opera multa construxit, sed homicidia et
						<lb/>parricidia multa conmisit. Nam Yrcanum et filium eius et sororem suam, uxorem cum
						<lb/>duobus filiis et socrum et duos viros sororis, unum post alium, fecit occidi. Iussit quoque,
						<lb/>ut cetera sileam, nobiliores in morte sua Iudeos occidi, ut eo mortuo plangeret
						<lb/>universa Iudea saltem invita; et cum de VIIII uxoribus numerosam genuerat prolem,
						<lb/>tres iussit occidi, Antipatrum, Alexandrum et Aristobolum. Tres autem superstites extiterunt,
						<lb/>Archelaus, Herodes Antipater et Philippus. Aristobolus vero reliquit filium suum
						<lb/>Herodem Agrippam et filiam Herodyadem. Mortuo Herode orta est inter fratres de
						<lb/>regno sedicio. Inter quos, cum Rome coram Cesare litigassent, Cesar regnum divisit;
						<lb/>medietatem Archelao concessit, aliam medietatem inter Herodem Antipas et Phylippum.
						<lb/>Archelao quidem Iudeam tradidit et Ydumeam, Herodi regionem trans flumen et
						<lb/>Galyleam, Philippo Ituream et Traconitidem. Factus est igitur Archelaus diarchus; si quandoque
						<lb/>legatur monarchus, intellige secundum opinionem vulgi vel promissionem Augusti vel
					<lb/>iactantiam sui. Herodes autem et Philippus facti sunt tetrarche.</p>
				</div>
				<div>
					<p><lb/>Anno XLVIII. regni Augusti et primo Archelai et septimo fuge Christi monitus
						<lb/>est Yoseph per angelum, ut rediret in terram Israel. Sed audiens, quod Archelaus regnaret in
					<lb/>Iudeam, noluit illô ire. Sed veniens in Galileam cum matre et puero habitavit in Nazaret.</p>
				</div>
				<div>
					<p><lb/>Anno Augusti quinquagesimo IIII, cum esset puer Iesus duodecennis, ascendit
						<lb/>Iherosolimam cum parentibus ad diem festum et sedit in templo in medio doctorum audiens
						<lb/>et interrogans. His temporibus censu Rome agitato inventa sunt hominum nonagies trecentena
						<lb/>et sexaginta milia. Romam veniens Archelaus, cum accusaretur, a Cesare dampnatus
						<lb/>est et aput Viennam in exilium relegatus. Sol eclypsim patitur, et Augustus moritur, cum
						<lb/>regnasset XIIII annis post nativitatem Domini. Aiunt quidam, quod regnavit an[nis] LVII
					<lb/>et men[sibus] VI et d[iebus] X.</p>
				</div>
				<div type="chapter">
					<head><lb/>De Tiberio Augusti filio.</head>
					<div>
						<p><lb/>Tiberius Augusti filius adoptivus aput Romanos regnavit an[nis] XXIII. Hic vivente
							<lb/>Augusto sub eo de Rethis, Vindelicis, Armenis et Pannoniis triumphavit. Ideoque Augustus adoptavit
							<lb/>eum in filium. Fuit enim privignus ei et gener; similiter adoptavit et Agrippam. Tiberius
							<lb/>adoptatus Dalmatas et Sarmatas in Romanam redegit potestatem. Factus imperator multos
							<lb/>reges ad se per blandicias vocatos non remisit. Inter quos fuit Capadox Archelaus, cuius regnum
							<pb n="87"/>
							<lb/>in provinciam vertit, et Mazacam civitatem, caput regni, Cesaream appellavit. Hic Tyberius
							<lb/>vino indulsit. Unde, cum nomen haberet Claudius Tiberius Nero, ioculatores vocabant
							<lb/>eum Caldius Biberius Mero. Aput Iudeos relegato in exilium Archelao missi sunt procuratores,
							<lb/>unus post alium, Componius, Marcus, Annius Ruphus, Valerius, qui sepe vendidit
							<lb/>sacerdotium. Anno XII° imperii Tyberii Cesaris Phylippus tetrarcha Peneadem Cesaream Phylippi
							<lb/>vocavit, construens in ea plurimas edes, et Sephorum aliam civitatem Iuliam vocavit. Anno
							<lb/>XIII.Valerio Romam reverso Tyberius Pontium Pilatum Iudeae procuratorem instituit, qui
							<lb/>Ierusalem veniens statuas Cesaris erexit. Et cum Iudei supplicarent de statuis amovendis,
							<lb/>minatus est mortem. At illi pocius mortem eligebant, quam leges patrias prophanarent. Admirans
							<lb/>itaque Iudeorum constantiam in legalibus institutis, statuas iussit auferri. Anno XIIII.
						<lb/>Tyberii Herodes tetrarcha Tyberiadem condidit et Libiadem.</p>
					</div>
					<div>
						<p><lb/>Anno XV. imperii Tyberii Cesaris, procurante Pontio Pilato Iudeam, tetrarcha autem Galylee
							<lb/>Herode, Philippo autem fratre eius tetrarcha Yturee et Traconitidis regionis, et Lysania Abiline
							<lb/>tetrarcha, sub principibus sacerdotum Anna et Cayfa predicavit Iohannes baptismum penitentiae
							<lb/>in remissionem peccatorum, et veniens omnis Iudea in Bethaniam trans Iordanem baptizabatur in
							<lb/>Iordane ab eo. Erat autem Iohannes vestitus pilis camelorum, et zona pellicea circa lumbos eius;
							<lb/>locustas et mel silvestre edebat, in deserto habitans. Tunc erant tres secte Iudeorum a communi
							<lb/>vita [hominum] et oppinione distantes: Pharisei, Saducei, Essei. Pharisei phylacteria, scilicet
							<lb/>pyctacia cartarum, quibus Decalogus erat inscriptus, in brachiis et in fronte gerebant et spinas
							<lb/>in fimbriis; animas dicebant defunctorum transire in alia corpora usque ad resurrectionem.
							<lb/>Saducei negabant resurrectionem, putantes animas cum corporibus interire. Essei, vita quasi
							<lb/>monachi, dicebant animas omnes a principio creatas pro temporibus incorporari. Cum ergo
							<lb/>Iohannes baptizaret, interrogaverunt eom Pharisei, si esset Christus vel Helyas vel propheta,
							<lb/>et confessus est se non esse Christum et non negavit, quid esset, quia dixit se vocem clamantis
							<lb/>in deserto, id est precursorem vel preconem. Tunc Iesus incipiens quasi annorum
							<lb/>XXX venit a Galilea et baptizatus est a Iohanne in Iordane; et aperti sunt celi, et descendit super
							<lb/>eum spiritus sanctus in columba, et vox patris insonuit: “Tu es filius mens dilectus”. Tunc
							<lb/>et statim Iesus ductus est a spiritu in desertum, ubi ieiunavit XL diebus et [XL] noctibus, et
							<lb/>temptatus est a diabolo, eratque cum bestiis, et angeli ministrabant ei. Quadam die Iohannes
							<lb/>vidit Iesum ambulantem et dixit: “Ecce agnus Dei, e[cce] qui t[ollit] p[eccata] m[undi] ”. Quod
							<lb/>audientes duo discipuli, quorum unus erat Andreas, secuti sunt Dominum. Andreas adduxit
							<lb/>Symonem fratrem suum, cui Dominus inposuit nomen Cephas Syrie et Hebraice, Petrus
							<lb/>Grece et Latine. In crastino Dominus volens redire in Galileam vocavit Philippum, qui
						<lb/>secutus adduxit Nathanaelem, et reversus est in Galileam Dominus.</p>
					</div>
					<pb n="88"/>
					<div>
						<p><lb/>Anno XVI. imperii Tyberii Cesaris facte sunt nuptie in Cana Galilee. Quibus Dominus
							<lb/>aquam vertit in vinum, et fuit hoc initium signorum eius in Galilea vel publice factorum.
							<lb/>In proximo pascha ascendit Dominus Iherosolimam et eiecit vendentes et ementes de templo. Cum
							<lb/>ambularet iuxta mare Galyleae, et turbae irruerent in eum, ascendit in naviculam Symonis et
							<lb/>docuit de navicula turbas, et dixit Petro, ut duceret in altum et laxaret recia in capturam, et
							<lb/>conclusa multitudine piscium procidit Symon ad genua eius dicens: “Exi a me, Domine, quia homo
							<lb/>peccator sum”. Et venit Iesus in Nazaret, ubi die sabbati legit in Ysaia: <hi rend="italic">Spiritus Domini super
							<lb/>me</hi>, dicens: “Hodie conpleta est hec scriptura in auribus vestris”. Post hec ivit in Iudeam, et
							<lb/>discipuli eius baptizabant. Baptizabat Iohannes in Ennon iuxta Salim et mittebat multos ad Iesum.
							<lb/>Unde turbati sunt invidia discipuli eius, quos redarguit dicens: “Illum oportet crescere, me
							<lb/>autem minui”. Arguebat Herodem Iohannes propter Herodiadem, propterea incarceravit
							<lb/>eum Herodes. Quod audiens Iesus reliquit Iudeam et abiit iterum in Galileam et habitavit in
							<lb/>Capharnaum in finibus Zabulon et Neptalim, aperte predicans, dicens: “Agite penitentiam”. Et
							<lb/>vocavit ad se XII discipulos, quos docuit in monte dicens: “Beati pauperes spiritu”; et precepit
							<lb/>eis, ut predicarent, et dedit eis potestatem eiciendi spiritus inmundos et curandi languores. Cum
							<lb/>autem descendisset Iesus de monte, curavit leprosum dicens: “Ostende te sacerdoti. Vide, nemini
							<lb/>dixeris”. Et cum intrasset Capharnaum, sanavit puerum centurionis. Et ingressus synagogam eiecit
							<lb/>ab homine spiritum inmundum. Et ingressus domum Petri sanavit socrum eius. Et cum intraret
							<lb/>civitatem Naym, que est in Galylea, suscitavit ante portam filium viduae, unicum matris sue.
							<lb/>Exiit sermo de illo, et offerebantur infirmi, et sanabat omnes. Et accessit unus scriba
							<lb/>dicens: “Magister, sequar te”. Cui Dominus: “Vulpes foveas habent [et volucres celi nidos], f[ilius]
							<lb/>a[utem] h[ominis] non h[abet] ubi c[aput] s[uum] r[eclinet] ”. Ad alterum vero dixit: “Sequere me”.
							<lb/>At ille: “Dimitte me sepelire patrem meum”. Cui Dominus: “Dimitte mortuos sep[elire] m[ortuos]
							<lb/>suos”. Ait tercius: “Sequar te. Sed permitte me nuntiare his qui domi sunt”. Cui Dominus:
							<lb/>“Nemo mittens manum in aratrum, [aspiciens retro] aptus est r[egno] c[elorum] ”. Tunc ascendit
							<lb/>in naviculam et dormivit, sed orta tempestate a discipulis excitatus imperavit vento et mari. Cum
							<lb/>venisset trans fretum in regionem Gerasenorum, que est contra Galileam, occurrerunt ei duo arrepticii.
							<lb/>Unus quorum adoravit eum dicens: “Quid nobis et tibi, Iesu, fili Dei? venisti ante tempus
							<lb/>torquere nos? ” et misit demones eius in porcos. Unde indigenae rogaverunt eum, ut transiret a
							<lb/>finibus eorum. Abiit qui curatus fuerat in Decapolim et narravit suis, quanta fecit illi Deus.
							<lb/>Iesus autem ascendens in naviculam rediit in civitatem suum, scilicet Capharnaum civitatem
							<lb/>Galylee, ubi sanavit paraliticum a quatuor viris per tegulas in domo dimissum. Cum ascendisset
							<lb/>in Iudeam et iterum rediret in Galileam, transiens per Samariam regionem, cuius caput civitatis
							<lb/>olim Samaria, nunc autem Sebaste dicta, et veniens ad puteum, sermonem habuit cum
							<lb/>muliere Samaritana, et multi Samaritanorum crediderunt in eum. Et venit iterum in Chana
							<lb/>Galyleae; ad quem accessit regulus rogans, ut descenderet Capharnaum et sanaret filium eius.
							<lb/>Incipiebat enim mori. Cui Dominus: “Filius tuns vivit”. Et sanatus est puer ex illa hora, et credidit
							<lb/>ille et domus eius tota. Et fecit Domino Levi convivium in domo sua. In quo discubuerunt
							<lb/>publicani et peccatores cum Iesu; quod reprehendebant Pharisei. Arguebant etiam
							<lb/>discipulos, quod non ieiunarent; sed Dominus excusavit se, dicens: “Non veni vocare iustos,
							<pb n="89"/>
							<lb/>sed p[eccatores]”. Excusavit et discipulos dicens: “Non possunt filii nuptiarum, quamdiu sponsus
							<lb/>est cum eis, ieiunare”. Et quibusdam petentibus signum ait: “Generatio prava signum querit,
							<lb/>signum non dabitur ei, nisi signum Ione prophetae”. Et subdidit de regina austri et inmundo
							<lb/>spiritu. Et cum quedam mulier dixisset: “Beatus venter, qui te p[ortavit], et u[bera], que s[uxisti]”,
							<lb/>respondit: Quin immo: “Beati qui au[diunt] ver[bum] Dei et c[ustodiunt] i[llud]”. Et cum quererent
							<lb/>eum mater et fratres eius, ait: “Quicumque fecerit voluntatem patris mei, qui est in
							<lb/>celis, meus frater et soror et mater est”. Adhuc eo loquente princeps synagoge nomine Iairus
							<lb/>accessit et pro filia intercessit; et cum iret ad suscitandum eam, emorroyssa tetigit fimbriam
							<lb/>vestimenti eius, et curata est. Et ingressus domum archisynagogi filiam suscitavit. Et cum
							<lb/>venisset ad domum suam Nazareth, duos cecos illuminavit, et mutum demoniacum liberavit.
							<lb/>Unde cum laudaret eum turba, Pharisei dicebant: “In Beelzebub eicit demonia”; quos multipliciter
							<lb/>redarguit Dominus, loquens de regno diviso et filiis exorcistis et de regno Dei et
							<lb/>de vasis fortis et de peccato blasphemiae et de arbore et thesauro bono et malo. Ad hec intravit
							<lb/>in quoddam castellum, et Martha excepit illum in domum suam, et Martha ministrabat, Maria
							<lb/>vero verbum illius audiebat; de qua dixit, quod meliorem partem elegit. Iohannes cum
							<lb/>audisset in vinculis opera Christi, misit ad eum duos ex discipulis suis dicens: “Tu es, qui venturus es,
							<lb/>an a[lium] ex[pectamus]”? Quibus Dominus: “Nunciate Iohanni que vidistis et audistis, quia ceci
							<lb/>vident” etc. Et conmendavit Iohannem multipliciter de constantia, de severitate, et
							<lb/>vocavit eum plusquam angelum, et quod inter natos mulierum non sit maior eo, et quod
							<lb/>ipse sit finis legis et prophetarum, et assimilavit generationem illam pueris sedentibus in foro,
							<lb/>quia detrahebant Iohanni et sibi, et exprobravit civitatibus, in quibus miracula fecerat.
							<lb/>Redeuntes quidam apostoli nuntiaverunt que fecerant, et duxit eos in desertum locum. Post hec
							<lb/>designavit et alios discipulos LXXII, de quorum numero Barnabas et Cephas, Mathias et
							<lb/>Barsabas et Tadeus fuisse dicuntur, et misit illos binos ante faciem suam dicens: “Qui vos
							<lb/>audit, me audit, qui v[os] s[uscipit], m[e] s[uscipit]”. Qui quoque reversi cum gaudio dixerunt:
							<lb/>“Domine, demonia subiciuntur nobis in nomine tuo”. Quibus ait: “Nolite gaudere super hoc, sed
							<lb/>quia nomina vestra s[cripta] s[unt] in celis”. Tunc exultavit Dominus dicens: “Confitebor tibi, pater
							<lb/>celi et terre, quia abscondidisti hec a sapientibus et revelasti ea parvulis”. Et addidit, quod
							<lb/>omnia sunt tradita, et quod nemo novit patrem, nisi filius, et e converso; et ad discipulos
							<lb/>ait: “Venite ad me omnes qui laboratis et h[onerati] e[stis], et tollite iugum meum s[uper] v[os]”.
							<lb/>Et addidit, quod, qui vult esse discipulus, renuntiet omnibus, ut edificet et regnet, quia,
							<lb/>qui vult edificare, conputat sumptus et qui vult pugnare, conputat milites. Et factum est
							<lb/>in sabbato secundo primo, cum transiret per sata, discipuli vellebant spicas et manducabant; quod
							<lb/>cum arguerent Pharisei, excusavit eos exemplo David et sacerdotum in sabbatis offerentium
							<lb/>et circumcidentium. In sequenti sabbato curavit hominem habentem manum aridam et arguit
							<lb/>eos qui observabant, si curaret in sabbato. Et secessit [Dominus] inde, nolens contendere
							<lb/>cum Phariseis iuxta illud: <hi rend="italic">Non contendet nec clamabit</hi>. Et exivit in montem orare,
							<lb/>ubi pernoctavit in oratione. Die facto vocavit discipulos et sedit secus mare, et congregatis
							<lb/>turbis ascendit in naviculam et docuit turbas in parabolis. Et proponens parabolam seminantis
							<lb/>in triplicem terram, secundo seminantis bonum semen, cui superseminavit inimicus zizania. Tercio
							<pb n="90"/>
							<lb/>de grano synapis. Quarto de fermento abscondito in tribus satis farinae. Et reddidit rationem
							<lb/>discipulis querentibus, cur in parabolis loqueretur, scilicet ut videntes non videant.
							<lb/>Et exposuit eis parabolam seminantis. Tunc dimissis turbis venit in domum et exposuit discipulis
							<lb/>parabolam zizaniorum. Et proposuit eis alias parabolas, scilicet de thesauro abscondito
							<lb/>in agro, de inventa et empta margarita et de sagena missa in mare. Et veniens in patriam suam
							<lb/>docebat compatriotas dicentes: “Unde huic ista sapientia? Nonne hic est fabri filius? ” Quibus
							<lb/>ait: “Nemo propheta acceptus est in patria sua”. Et cum proposuisset eis similitudinem
							<lb/>de vidua Sareptena, ad quam solam missus est Helyas tempore famis, eicientes eum extra
							<lb/>civitatem, duxerunt eum ad supercilium montis, ut precipitarent eum. Ipse vero transiens per medium
							<lb/>illorum ibat et impressit sese rupi. Adhuc ostenditur ibi locus miliario a Nazareth, qui
						<lb/>dicitur saltus Domini.</p>
					</div>
					<div>
						<p><lb/>Anno XVII. vel secundum quosdam XVI. imperii Tiberii Cesaris Herodes
							<lb/>tetrarcha iussit decollari Iohannem Baptistam. Caput datum est puelle in disco, et humatum corpus
							<lb/>in Iherosolimis discipuli sepelierunt in Sebaste. Audivit autem Herodes famam de Iesu et
							<lb/>dubitabat, an esset Iohannes, qui resurrexisset a mortuis, et querebat eum videre. Iesus
							<lb/>autem exiens de navicula secessit in locum desertum, et secute sunt eam turbe, et fecit eas
							<lb/>discumbere super fenum, et de V panibus et duobus piscibus saciavit V milia hominum, exceptis
							<lb/>mulieribus et parvulis, et impleti sunt XII cophini fragmentorum. Erat autem proximum pascha,
							<lb/>et erat locus refectionis iuxta Tyberiadem. Unde coegit discipulos precedere eum trans fretum ad
							<lb/>Bethsaidam. Iesus autem cognoscens, quod homines vellent eum facere regem, fugit et ascendit in
							<lb/>montem solus orare. Navicula vero discipulorum iactabatur fluctibus. Iesus autem a quarta vigilia
							<lb/>noctis venit ad eos ambulans supra mare. Cumque discipuli putarent fantasma esse, ait: “Ego sum,
							<lb/>nolite timere”. Tunc Petrus ivit ad eum super aquas. Et cum ascendisset in naviculam, cessavit
							<lb/>ventus; veneruntque per Betsaidam in terram Genesar Capharnaum. Altera die turbe venerunt
							<lb/>Capharnaum mirantes, quomodo illuc venisset, et conmendantes cibum, quem dederat eis, sed
							<lb/>manna preferebant. Quibus Dominus: “Ego sum panis vivus, qui de celo descendi. Si quis manducaverit
							<lb/>ex hoc pane, vivet in eternum”. Dicentibus ergo Iudeis: “Quomodo potest hic carnem
							<lb/>suam dare ad manducandum?” respondit: “Nisi manducaveritis carnem filii hominis et bi[beritis]
							<lb/>eius sanguinem, non habebitis v[itam] in v[obis]”; propter quod verbum quidam abierunt retro.
							<lb/>Dixit igitur ad XII: “Nunquid et vos vultis abire”? Cui Petrus: “Domine, ad quem ibimus?
							<lb/>Verba vitae eternae habes”; et Dominus ait: “Nonne vos XII elegi? Et unus ex vobis diabolus
							<lb/>est”. Rogavit autem eum quidam Phariseus, ut pranderet aput se, et pransus est et discipuli
							<lb/>eius non lotis manibus. Quod cum Pharisei arguerent, ait: “Non quod intrat in os coinquinat
							<lb/>hominem”, et probavit eos ypocritas et transgressores mandatorum Dei. Post hec exposuit
							<lb/>discipulis parabolam de his que coinquinant et non coinquinant. Et abiit in fines Tyri et
							<lb/>Sydonis, ubi sanavit filiam Cananeae gentilis Syrophenissae, que a demonio vexabatur. Et exiens
							<lb/>inde venit per Sydonem ad mare Galilee inter medios fines Decapoleos, ubi sanavit surdum et
							<lb/>mutum, digitos in auriculas ponens et sputo linguam tangens et dicens: “effeta”, quod est
							<pb n="91"/>
							<lb/>“adaperire”. Et ascendit Iesus Ierosolimam ad diem festum pentecosten. Erat autem Iherosolimis
							<lb/>probatica piscina, V porticus habens. In quam secundum tempus descendebat angelus, et sanabatur
							<lb/>unus; ubi sanavit in sabbato languidum, XXXVIII an[nis] habentem infirmitatem suam, dicens
							<lb/>ei: “Tolle grabatum tuum et ambula”. Propterea persequebantur eum Iudei, quia hec faciebat
							<lb/>in sabbato. Respondit autem Iesus: “Pater meus usque modo operatur, et ego operor”; propterea
							<lb/>magis querebant eum uccidere, quia patrem suum dicebat Deum; et subdidit multa de
							<lb/>patre et de se et de Anthichristo. Iterum abiit secus mare Galyleae in desertum, ubi de
							<lb/>VII panibus et paucis piscibus satiavit IIII milia hominum discumbentium super terram, exceptis
							<lb/>mulieribus et parvulis, et impletae sunt VII sportae fragmentorum. Et ascendens navem
							<lb/>cum discipulis venit in partem Magedam, que alio nomine dicitur Dalmanutha. Ubi docuit
							<lb/>eos cavere a fermento Phariseorum; quod cum male intelligerent, arguit eos de modicitate
							<lb/>fidei. Ad hec venit in partes Cesareae Phylippi, que est in regione Phenicis ad radicem Libani,
							<lb/>ubi oriuntur Ior et Dan, qui rivuli sociati Iordanem efficiunt; que civitas nunc Paneas vocatur.
							<lb/>Ubi Iesus discipulos interrogavit, quem dicerent homines esse filium hominis, et quem dicerent
							<lb/>ipsi eum esse. Cui Petrus: “Tu es Christus, filius Dei vivi”; cui Iesus: “Beatus es Symon Bar[iona];
							<lb/>et: “tu es Petrus, et super hanc petram e[dificabo] e[cclesiam] m[eam]”; et promisit ei claves regni
							<lb/>celorum et precepit eis, ne cui dicerent, quod ipse esset Christus; et predixit eis passionem
							<lb/>et resurrectionem suam, et Petrum dicentem: “Absit a te, domine”, redarguit dicens: “Vade
							<lb/>post me, Sathana”; discipulis et turbe dixit: “Si quis vult post me venire, abn[eget] se[metipsum] et
							<lb/>t[ollat] c[rucem] s[uam] et s[equatur] m[e]”. Et addidit, quod venturus esset in gloria patris
							<lb/>reddere unicuique secundum opus suum. Et post dies VI assumpsit Petrum, Iacobum et
							<lb/>Iohannem et duxit eos in montem excelsum, scilicet Thabor, qui quarto miliario distat a Nazareth;
							<lb/>ubi transfiguravit se ante eos, et facta est facies eius sicut sol, et vestimenta eius sicut nix, et
							<lb/>apparuerunt ibi Moyses et Helyas; et precepit eis, ne cui dicerent, donec resurgeret. Et interrogantibus
							<lb/>de adventu Helye respondit, quod Helyas iam venit. Et cum venisset ad turbas,
							<lb/>salutabant eum. In sequenti autem die sanavit lunaticum, quem discipuli sanare non poterant.
							<lb/>Quibus querentibus, quare non poterant, respondit: “Propter incredulitatem vestram” et
							<lb/>“Hoc genus demoniorum non eicitur, nisi per orationem et ieiunium”. Et rursus predixit eis
							<lb/>passionem et resurrectionem suam. Et cum venisset Capharnaum, misit Petrum ad mare
							<lb/>piscari, ut inventum staterem in ore piscis tribueret in tributum. Et arguit discipulos,
							<lb/>quod in via de maioritate contenderant; et statuit in medio parvolum dicens: “Nisi efficiamini
							<lb/>sicut parvuli, non in[trabitis] in r[egnum] ce[lorum]”, et: “Qui scandalizaverit unum de pusillis istis, qui
							<lb/>in me credunt, expedit ei, ut suspendatur mola asinaria in collo eius, et demergatur in profundum
							<lb/>maris”. Respondens Iohannes ait: “Vidimus quendam in nomine tuo eicientem demonia et prohibuimus
							<lb/>eum”. Cui Dominus: “Nolite prohibere”. Et cum dixisset multa de scandalizantibus, subdidit
							<lb/>parabolas de ove centesima et de decima dragma inventa et de filio prodigo, in quibus ostendit
							<lb/>futurum in celo gaudium de pusillis. Cumque dixisset de fratre corripiendo et adiunxisset:
							<lb/>“Quecumque ligaveritis super terram, l[igata] e[runt] et in c[elis] ”, quesivit Petrus, si
							<lb/>dimitteret fratri usque septies... , et ad conprobandum, quod sit dimittendum, subiecit
							<lb/>parabolam servi, cuius debitum revocavit dominus suus, quia noluit misereri conservi. Post hec venit
							<lb/>de Galilea in Iudeam trans Iordanem, ubi curavit infirmos Galileos, qui secuti fuerant eum.
							<lb/>Ubi querentibus Phariseis, si licet homini dimittere uxorem, respondit, quod non licet, excepta
							<pb n="92"/>
							<lb/>causa fornicationis. Et addidit de tribus eunuchis, monens: “Qui potest capere, capiat
							<lb/>castitatem”. Et cum inponeret manus pueris oblatis, ait: “Talium est enim regnum celorum”. Post
							<lb/>hec rediit in Galileam, quia Iudei querebant eum occidere. In illo tempore quidam asserens
							<lb/>se filium Dei quosdam seduxerat de Galyleis, quos duxit in montem Garizim. Unde proponebat
							<lb/>se celum ascensurum, dum sacrificarent ei. Superveniens Pilatus occidit eum cum sacerdotibus.
							<lb/>Cum itaque reputarent eos ideo periisse, quia nequiores essent ceteris Galyleis, ait
							<lb/>Dominus Iudeos non minus sceleratos et eos perituros, sicut perierunt XVIII viri oppressi a turre,
							<lb/>quam edificabant in Syloa; et ad hoc dixit eis similitudinem ficulneae non facientis fructum.
							<lb/>Cumque doceret sabbatis in synagoga, erexit mulierem, quam inclinaverat spiritus infirmitatis XVIII
							<lb/>an[nis]. Et cum redargueretur, quod in sabbatis curaret, respondit: “Unusquisque vestrum
							<lb/>solvit bovem aut asinum in sabbato, et filiam Abrahe non oportuit curari die sabbati?” Tunc
							<lb/>accesserunt quidam dicentes: “Vade hinc”, scilicet de Galylea, “quia Herodes querit te occidere”.
							<lb/>Et ait illis: “Ite, dicite vulpi illi: Ecce demonia eicio, sanitates perficio hodie et cras, et tercia die
							<lb/>consumor”. Et ascendit Dominus ad diem festum scenophegie, licet dixisset fratribus, quod
							<lb/>non ascenderet; ubi cum multa contra Iudeos diceret, dicebant ei: “Demonium habes”,
							<lb/>et querebant eum apprehendere, et multi crediderunt in eum. Cuidam vero dicenti: “Magister,
							<lb/>dic fratri meo, ut dividat mecum hereditatem”, respondit: “Quis constituit me iudicem inter vos?”
							<lb/>et monuit cavere ab omni avaricia, proponens similitudinem de divite, qui deliberabat horrea
							<lb/>ampliare. Cui Dominus: “Stulte, hac nocte repetam animam tuam a te; que parasti, cuius erunt?”
							<lb/>Post hec cum diceret multa de se et contra Iudeos, tulerunt lapides, ut iacerent in eum,
							<lb/>ipse abscondit se. Et preteriens vidit hominem cecum a nativitate sua, cuius oculos luto facto
							<lb/>de saliva linivit et misit eum ad natatorie Syloe, et lavit. Et occurrit ei adolescens in via dicens:
							<lb/>“Quid faciam, ut habeam vitam eternam?” Cui Iesus ait, ut mandata servaret, et addidit, ut
							<lb/>venderet omnia et daret pauperibus. Ille vero tristis abiit. Et ait Iesus: “Facilius est camelum
							<lb/>per foramen acus transire quam d[ivitem] in[trare] r[egnum] c[elorum]”. Cui Petrus: “Ecce nos
							<lb/>reliquimus omnia et secuti sumus te, quid erit nobis?” Cui Iesus: “Sedebitis super sedes XII, iudicantes
							<lb/>XII tribus Israel”. Audientes avari, quod disputaret de contemptu mundi, deridebant eum.
							<lb/>Ideoque proposuit eis exemplum de divite purpurato et Lazaro mendico. Ad discipulos autem
							<lb/>proposuit parabolam de villico iniquitatis, concludens: “Facite vobis amicos de mammona iniquitatis”.
							<lb/>Et addidit de servo, qui vapulandus est multis vel paucis. Item proposuit
							<lb/>similitudinem de patrefamilias, qui conduxit operarios in vineam suam. Et factum est, cum intraret
							<lb/>in domum cuiusdam principis Phariseorum sabbato manducare panem, sanavit ydropicum, et
							<lb/>ad invitatos dixit parabolam de invitante et invitatis. Invitantem monuit ad misericordiam,
							<lb/>invitatos deterruit a superbia. Facta sunt encenia in Ierusalem, et yems erat. Et tunc
							<lb/>ambulabat Iesus in porticu Salomonis, ubi cum loqueretur, Iudeis ait: “Ego et pater unum
						<lb/>sumus”. Tulerunt ergo lapides, ut iacerent in eum, et tamen exivit a manibus eorum.</p>
					</div>
					<div>
						<p><lb/>Anno XVIII imperii Tyberii Cesaris abiit Iesus trans Iordanem, ubi nuntiatum
							<lb/>est de Lazaro, et ait discipulis: “Eamus iu Iudeam iterum”; qui dixerunt: “Iudei volebant te
							<lb/>lapidare, et tu vadis illuc?” Quibus ait: “Nonne duodecim sunt horae diei?” Venit ergo Bethaniam,
							<lb/>ubi Lazarum suscitavit. Collegerunt [ergo] pontifices et Pharisei concilium dicentes: “Si dimittimus
							<lb/>eum sic, venient Romani et tollent nobis locum et gentem”. Et Cayphas pontifex ait:
							<pb n="93"/>
							<lb/>“Expedit, ut unus moriatur homo pro populo, et non tota gens pereat”. Factum est, dum iret
							<lb/>in Iherusalem, transibat per mediam Galileam et Samariam; in ingressu cuiusdam castelli occurrerunt
							<lb/>ei decem viri leprosi. Quibus ait: “Ostendite vos sacerdotibus”; et cum mundati fuissent, solus
							<lb/>Samaritanus magnificavit Deum, ceteri namque Iudei erant. Et cum premisisset nuncios in
							<lb/>civitatem Samaritanorum, non sunt recepti. Unde irati Iacobus et Iohannes dixerunt: “Vis, dicimus,
							<lb/>ut descendat ignis de celo et consumat eos?” Et Dominus increpavit eos. Et ait discipulis:
							<lb/>“Ecce ascendimus Iherusalem, et consummabuntur omnia que scripta sunt de filio hominis”, et predixit
							<lb/>passionem et resurrectionem suam. Tunc mater filiorum Zebedei peciit, ut unus
							<lb/>filiorum eius sederet ad dexteram eius, alius ad sinistram in regno suo. Quibus ait: “Nescitis,
							<lb/>quid petatis”. Et cum indignarentur X de duobus, docuit nullum ad regnum venturum, nisi
							<lb/>per humilitatem. Cum ingrederetur Iherico, illuminavit cecum unum. Et cum ingressus perambulavit
							<lb/>Iherico, Zacheus ascendit in arborem sycomorum, ut videret eum, et descendens excepit
							<lb/>illum in domum suam. Et ingrediens Iherico illuminavit duos cecos secus viam. Cum
							<lb/>venisset Bethaniam et esset in domo Symonis leprosi cuiusdam, quem ipse curaverat,
							<lb/>fecerunt ei cenam sabbato palmarum. Martha ministrabat, Lazarus discumbebat, Maria pedes eius
							<lb/>ungebat ungento precioso. Unde Iudas ait: “Poterat hoc venundari et dari pauperibus”.
							<lb/>Dominus dixit: “Bonum opus operata est in me, ad sepeliendum me fecit”. Mane facto cum
							<lb/>venisset Bethfage, misit duos discipulos in Iherusalem, ut adducerent asinam et pullum; adducentes
							<lb/>eum desuper sedere fecerunt. In hoc itinere dicitur, quod, cum Dominus esuriret, accessit ad
							<lb/>ficum; et cum non invenisset in ea fructum, maledixit ei, et statim aruit. Cum autem adpropinquaret
							<lb/>ad descensum montis Oliveti, substernebant vestimenta sua et ramos de arboribus, et pueri
							<lb/>procedentes obviam, qui precedebant et qui sequebantur, clamabant: “Osanna filio David”. Ut adpropinquavit,
							<lb/>videns civitatem, flevit super illam, predicens eius eversionem. Cum intrasset urbem,
							<lb/>conmota est universa civitas; et ingressus templum facto flagello de funiculis eiecit vendentes et
							<lb/>ementes de templo, et sanavit in eo cêcos et claudos. Iudeis vero signa petentibus ait:
							<lb/>“Solvite templum hoc, et in tribus diebus excitabo illud”. Et videns eos qui mittebant munera in
							<lb/>gazophilatium, quandam viduam, que mittebat duo minuta, pre ceteris conmendavit. Et ad
							<lb/>quosdam, qui de sua iusticia confidebant, proposuit parabolam de Phariseo et publicano. Et cum
							<lb/>vespera iam esset, rediit in Bethaniam. Nichodemus autem, qui erat unus de principibus,
							<lb/>venit ad eum nocte; quem Dominus docuit de nativitate hominis spirituali et de
							<lb/>sua divina et humana passione et ascensione. Rursus diluculo feria II<hi rend="sup">a</hi> venit in
							<pb n="94"/>
							<lb/>templum, et adducunt scribe et Pharisei mulierem in adulterio deprehensam, ut iudicaret eam.
							<lb/>Iesus autem digito scribebat in terra et dixit: “Qui sine peccato est, mittat in eam lapidem”.
							<lb/>Quo audito exierunt omnes. Et cum non esset qui mulierem accusaret, ait mulieri:
							<lb/>“Vade et noli amplius peccare”. Cum nunciassent Phylippus et Andreas Iesu, quod quidam
							<lb/>gentiles volebant videre eum, ait: “Venit hora, ut clarificetur filius hominis. Pater, clarifica nomen
							<lb/>tuum”. Et vox insonuit: “Clarificavi et clarificabo”; et addidit de passione sua. Vespera
							<lb/>facta rediit in Bethaniam, et iterum cum mane terciae diei rediret in Iherusalem, viderunt
							<lb/>ficum aridam. Et ait Petrus: “Ecce ficus aruit”. Respondit Iesus: “Si habueritis fidem, quicquid
							<lb/>volueritis, fiet vobis”. Cui discipuli: “Auge fidem nobis”. Respondit Iesus, ut orantes
							<lb/>crederent et dimitterent, et ut cum instantia orarent, proposuit eis parabolam de
							<lb/>iudice et vidua. Cum venisset in templum, interrogaverunt eum seniores, in qua potestate
							<lb/>hec faceret, et ipse interrogavit eos de baptismo Iohannis. Et proposuit eis parabolam
							<lb/>duorum filiorum, quorum alter dixit se non iturum ad vineam, et tamen ivit, alter dixit se
							<lb/>iturum, et non ivit. Et aliam parabolam de patrefamilias, qui plantavit vineam et locavit agricolis,
							<lb/>qui servos et filium occiderunt. Ubi dixit de lapide reprobato, qui factus est in caput anguli;
							<lb/>et aliam parabolam de rege, qui fecit nuptias filio suo, et de invitatis, quorum alii se excusarunt,
							<lb/>alii servos occiderunt, alii intrare compelluntur. Ubi dixit ei qui non habebat
							<lb/>vestem nuptialem: “Quomodo huc intrasti?” et proici iussit in tenebras exteriores. Tunc
							<lb/>Pharisei volentes eum capere in sermone interrogaverunt, si licet censum dari Cesari annon.
							<lb/>Qui respondit: “Reddite ergo que sunt Cesaris Cesari et que sunt Dei Deo”. Saducei vero interrogaverunt
							<lb/>de septemvira, cuius esset in iudicio; qui respondit, quod tunc neque nubent
							<lb/>neque nubentur. Et unus de scribis interrogavit, quod esset mandatum magnum in lege. Qui
							<lb/>respondit: “Primum mandatum est super omnia diligere Deum, secundum diligere proximum”.
							<lb/>Interroganti, quis esset proximus, proposuit parabolam de vulnerato, qui incidit in latrones.
							<lb/>Tunc miserunt principes ministros, ut apprehenderent eum; quibus ait: “Queritis me et non invenietis”
							<lb/>et multa alia. Qui reversi dixerunt: “Numquam sic locutus est homo”. Et interrogavit
							<lb/>Dominus Phariseos de Christo, cuius filius esset; ad turbas autem dixit: “Super cathedram
							<lb/>Moysi s[ederunt] scribe et P[harisei]”; “que d[icunt] f[acite], q[ue] f[aciunt] f[acere] nol[ite]”, et
							<lb/>docens que sunt cavenda in Phariseis, addidit: “Ve vobis, Pharisei, ypocrite” etc., et ostendens
							<lb/>ultionem subdidit: “Veniet super vos omnis sanguis iustus”; et convertens sermonem ad Ierusalem
							<lb/>dixit: “Iherusalem, Iherusalem, que occidis pro[phetas] et l[apidas] e[os] qui a[d] te m[issi] s[unt].
							<lb/>Quociens volui con[gregare]” etc. Post hec abiit et abscondit se. Et cum egrederetur de templo,
							<lb/>ostenderunt ei discipuli structuras templi. Et cum sederet in monte Oliveti, dixit eis signa eversionis
							<lb/>urbis et templi. Et monuit eos fugere et ab arbore fici discere parabolam et
							<lb/>attentos esse, quia dies illa veniet repentina, de qua nemo scit, et vigilare, proponens
							<lb/>similitudinem de homine peregre profecto, [qui] precepit ianitori, ut vigilaret, et
							<lb/>parabolam de X virginibus et aliam de quinque talentis et aliam de rege, qui dedit servis suis
							<lb/>X mnas. Et conclusit de separatione bonorum et malorum, in qua conmemorabit iudex
							<lb/>opera misericordie, iudicans dicet: “Venite benedicti patris, et ite maledicti”. Et indixit eis
							<pb n="95"/>
							<lb/>passionem suam futuram post biduum. Quarta feria principes sacerdotum et seniores
							<lb/>populi consilium fecerunt in atrio Cayphe, ut Iesum dolo caperent et occiderent; et pactus est
							<lb/>Iudas cum eis de traditione Iesu pro XXX argenteis. Quinta feria premisit discipulos in
							<lb/>civitatem, ut pararent pascha, et predixit eis hospitem et hospitium, scilicet cenaculum
							<lb/>grande stratum. Vespere facto venit Iesus et discubuit cum XII; consurgens a cena lavit pedes
							<lb/>discipulorum, dicens renitenti: “Si non lavero te, non habebis partem mecum”, et dicens omnibus:
							<lb/>“Exemplum dedi vobis, ut, quemadmodum ego facio, ita et v[os] faciatis”; et turbatus
							<lb/>spiritu dixit, quod unus ex eis traderet eum. Et tristantibus addidit: “Qui intingit mecum
							<lb/>manum in catino, hic me tradet”. Et expressit Iohanni supra pectus recumbenti submissa voce,
							<lb/>quis esset, scilicet cui panem intinctum porrigeret, et porrexit Iude buccellam intinctam, et introivit
							<lb/>in illum Sathanas, et dixit Iudas: “Numquid ego sum, rabbi?” Et exivit continuo. Et accepit Iesus
							<lb/>panem, benedixit et dedit discipulis suis dicens: “Hoc est corpus meum”. Similiter et de calice:
							<lb/>“Hic est sanguis meus; hoc facite in meam conmemorationem”. Tunc predixit illis, quod scandalum
							<lb/>paterentur, et quod Petrus negaret eum. Et subdidit longum sermonem consolatorium, scilicet:
							<lb/>“Non turbetur cor vestrum” et multa alia. Quibus dictis oravit pro se, pro discipulis et
							<lb/>pro his qui credituri erant. Tunc venit in villam Gethsemani, que est ad radicem montis Oliveti, et
							<lb/>intravit in ortum et oravit; et tristatus ait: “Tristis est anima mea”. Et rursus oravit, ut pater
							<lb/>transferret calicem ab eo, et redarguit discipulos dormientes, et factus est sudor eius ut guttae
							<lb/>sanguinis. Et ait discipulis: “Dormite”, et post: “Surgite, eamus hinc”. Adhuc eo loquente Iudas
							<lb/>advenit, qui osculo tradidit eum ministris; qui prius ceciderunt, sed postea ligaverunt eum. Petrus
							<lb/>autem amputavit auriculam Malcho. Iesus sanavit eum et ait Petro: “Mitte gladium tuum in vaginam”.
							<lb/>Ad turbas autem dixit: “Tamquam ad latronem existis cum gladiis et fustibus con[prehendere] me”.
							<lb/>Tunc discipuli fugerunt eo relicto. Ministri duxerunt eum ad Annam. Adolescens quidam sequebatur
							<lb/>eum, amictus syndone super nudo; quem tenuerunt, sed relicta syndone nudus profugit ab eis.
							<lb/>Hunc quidam aiunt fuisse Petrum, alii Iacobum, alii Iohannem. Petrus autem sequebatur a longe,
							<lb/>sed Iohannes, qui erat notus principi, duxit eum in atrium, ubi calefaciens se ad vocem ancillae
							<lb/>negavit Dominum. Pontifex autem interrogabat Iesum de doctrina eius. Et cum dixisset: “Interroga
							<lb/>eos qui audierunt”, unus ministrorum dedit ei alapam. Et misit eum ligatum Annas ad Caypham.
							<lb/>Cum autem Petrus ter negasset Dominum, Dominus respexit eum, et ille flevit. Mane facto
							<lb/>ferie VI. falsi testes accusaverunt eum de reedificatione templi, et adiuravit eum Cayphas,
							<lb/>si esset filius Dei benedicti. Et cum dixisset: “Videbitis filium hominis s[edentem] a d[extris]
							<lb/>v[irtutis] Dei e[t] v[enientem] in n[ubibus] celi”, princeps sacerdotum scidit vestimenta sua, et exspuerunt
							<lb/>in faciem suam, et velantes faciem colaphis ceciderunt et palmas dederunt et adduxerunt eum
							<lb/>vinctum in pretorium. Tunc Iudas penitentia ductus retulit argenteos principibus sacerdotum et
							<lb/>laqueo se suspendit. De argenteis emptus est ager, qui dictus est Acheldemach, id est sanguinis,
							<lb/>in usum mortuorum, scilicet in sepulturam peregrinorum. Exivit Pilatus pretorium ad Iudeos, querens,
							<lb/>quam accusationem haberent adversus eum; qui dixerunt: “Quia dicit se regem et conmovet
							<lb/>populum a Galylea usque huc”. Et misit eum Pilatus ad Herodem. Herodes autem illudens
							<lb/>induit eum alba veste et remisit ad Pilatum. Qui sedit pro tribunali in loco qui dicitur Licostratus
							<lb/>Grece, Gabbatha vero Hebraice. Consueverat autem preses unum absolvere de compeditis
							<lb/>in die festo, et habebat Barraban, qui erat latro. Licet ergo sciret Pilatus, quod per invidiam
							<lb/>tradidissent eum, et licet diceret: “Nullam causam invenio in eo”, et uxor eius: “Nil tibi et iusto
							<lb/>illi”, tamen clamantibus Iudeis: “Crucifige eum, quia, si dimittis eum, non es amicus Cesaris”,
							<lb/>flagellatum tradidit illis eum, ut crucifigeretur. Milites presidis illudentes ei circumdederunt eum
							<pb n="96"/>
							<lb/>cocco et purpura et coronam de spinis in capite et harundinem in manu dederunt et flexo genu
							<lb/>dicebant: “Ave rex Iudeorum”. Et expuentes in eum harundine percuciebant caput eius, et reinduentes
							<lb/>eum sua veste duxerunt eum baiulantem crucem ad crucifigendum, et post angariaverunt
							<lb/>quendam Symonem portare crucem. Sequebantur autem Iesum mulieres plangentes; quibus ait:
							<lb/>“Nolite super me flere, sed super vos et super filios vestros”. Et duxerunt eum in locum Calvariae,
							<lb/>qui Hebraice dicitur Golgotha. Ubi crucifixerunt eum et cum eo duos latrones. Dum crucifigeretur,
							<lb/>dicebat: “Pater, dimitte illis, quia nesciunt, quid faciunt”. Et diviserunt vestes eius in
							<lb/>quatuor partes, sed super tunicam miserunt sortem. Scripsit autem Pilatus titulum cause, scilicet:
							<lb/><hi rend="italic">Iesus Nazarenus rex Iudeorum</hi>. Unus vero latronum blasphemabat, alter dicebat: “Memento m[ei],
							<lb/>Domine, dum veneris in regnum tuum”. Cui Iesus: “Hodie mecum eris in paradiso”. Pretereuntes
							<lb/>dicebant: “Vah, qui destruis templum Dei”. Stabant autem iuxta crucem mater et Maria Cleophae
							<lb/>et Magdalene et Iohannes; et commendans matrem Iohanni ait: “Ecce mater tua”. A sexta hora
							<lb/>facte sunt tenebrae usque ad nonam super universam terram. Et circa horam nonam clamavit: “Hely,
							<lb/>hely, lama sabacthani”. Postea dixit: “Sitio”, et porrexerunt ei spongiam aceto plenam; alius
							<lb/>dicit: vinum myrratum, alius: felle mixtum. Cum libasset, ait: “Consummatum est”, et clamans
							<lb/>voce magna: “Pater, in manus tuas conmendo spiritum meum”, inclinato capite emisit spiritum. Et
							<lb/>velum templi scissum est, terra mota est, petre scissae sunt, monumenta aperta sunt, et multa
							<lb/>corpora sanctorum surrexerunt. Et ait centurio: “Vere filius Dei erat iste”. Et unus militum lancea
							<lb/>latus perforavit eius, et exivit sanguis et aqua. Cum sero factum esset, nobilis decurio ab Arimathia
							<lb/>nomine Ioseph peciit a Pilato corpus Iesu. Venit et Nichodemus ferens mixturam myrre et
							<lb/>aloes. Hii corpus involutum syndone et ligatum cum aromatibus posuerunt in monumento novo
							<lb/>in petra exciso. Et erant ibi Maria Magdalene et altera Maria, que revertentes paraverunt aromata.
							<lb/>Aiunt quidam Ioseph statim a Iudeis propter hoc incarceratum fuisse et Nichodemum
							<lb/>latuisse. Est autem Dominus crucifixus anno XVIII, secundum quosdam XVII.
							<lb/>imperii Tyberii Cesaris, VI. die exeunte Marcio, in VI. feria, in sexta hora. Altera
							<lb/>die, que est parasceuen, id est eadem die, que est altera a sabbato, quasi diceret statim
							<lb/>Domino sepulto, vel altera die, que est post parasceuen, scilicet in sabbato, venerunt Iudei
							<lb/>ad Pilatum dicentes: “Iube custodiri sepulcrum”. Quibus ait: “Custodite sicut scitis”. Qui munierunt
							<lb/>sepulcrum, signantes lapidem, cum custodibus. Vespere autem sabbati, cum adhuc tenebre essent, id
							<lb/>est nocte que lucescit in prima sabbati, venerunt Mariae cum aromatibus ad sepulcrum. Et cum
							<lb/>celum albesceret, dicebant: “Quis revolvet nobis lapidem ab h[ostio] m[onumenti]?” Et terremotus
							<lb/>factus est, quia tunc Dominus resurrexit, et descendit angelus de celo, qui revolvit lapidem, et
							<lb/>viderunt lapidem revolutum et angelum sedentem super eum, cuius aspectus sicut fulgur, et vestimentum
							<lb/>sicut nix. Custodes autem iacebant velut mortui. Et dixit angelus mulieribus: “Iesum
							<lb/>queritis crucifixum; surrexit, non est hic”. Et cum mente consternatae essent, ecce duo viri, scilicet
							<lb/>angeli, steterunt secus illas, qui dixerunt: “Quid queritis? viventem cum mortuis? Non est hic,
							<lb/>surrexit. Euntes dicite discipulis, quia surrexit et precedet vos in Galileam”. Cucurrit Magdalena
							<lb/>nuncians hec Petro et Iohanni. Cucurrerunt igitur illi, sed Iohannes prevenit, et
							<lb/>viderunt sepulcrum vacuum et lynteamina et crediderunt vera esse que dixerat mulier. Et
							<lb/>redeuntibus illis ad hospicia, Magdalena, que cum eis venerat, remansit ad monumentum foris
							<lb/>plorans, et vidit Iesum, existimans ortulanum esse, sed post eum agnoscens, voluit tangere pedes
							<pb n="97"/>
							<lb/>eius, sed Dominus ait: “Noli me tangere, quia nondum a[scendi] a[d] p[atrem] m[eum]. Vade, dic
							<lb/>fratribus meis: Ascendo ad patrem m[eum] et p[atrem] v[estrum], D[eum] m[eum] et D[eum] v[estrum]”.
							<lb/>Interim custodes nunciaverunt principibus que facta fuerant; qui corruperunt eos pecunia, ut
							<lb/>dicerent discipulos corpus esse furatos. Ibat Magdalena discipulis nunciare, et inventis aliis, que
							<lb/>prius cum illa fuerant, occurrit eis Iesus dicens: “Avete”. Ille autem adoraverunt eum, tenentes
							<lb/>pedes eius. Qui dixit eis, ut nunciarent fratribus, quod irent in Galyleam. Ibi eum videbunt.
							<lb/>Et nunciaverunt eis, et visa sunt eis deliramenta; sed cucurrit Petrus ad monumentum, et Dominus
							<lb/>apparuit ei. Eadem die apparuit duobus discipulis euntibus in Emaus in specie peregrini, et
							<lb/>cognoverunt eum in fractione panis. Et reversi eadem hora nunciaverunt XI congregatis que
							<lb/>gesta fuerant. Quidam autem non credebant, quorum unus erat Thomas; quo egresso, cum loquerentur,
							<lb/>et sero esset eiusdem diei, et fores essent clausae, stetit Iesus in medio eorum et ait: “Pax
							<lb/>vobis”. Et cum putarent se spiritum videre, dixit: “Palpate et videte, quia spiritus carnem et ossa
							<lb/>non habet”. Et comedit cum eis partem piscis assi et favum mellis. Gavisi sunt ergo discipuli viso
							<lb/>Domino. Et dixit iterum: “Pax vobis”, et insufflans ait: “Accipite spiritum sanctum; quorum remiseritis
							<lb/>peccata, re[mittuntur] eis”. Cum evanuisset, rediit Thomas, dixeruntque ad eum: “Vidimus Dominum”;
							<lb/>qui respondit se non credere, nisi videret fixuras clavorum. Post dies octo ianuis clausis
							<lb/>stetit Iesus in medio discipulorum, et erat ibi Thomas; quibus ait: “Pax vobis”, et Thome:
							<lb/>“Infer digitum tuum huc et vide manus et latus, et noli esse incredulus, sed fidelis”. Post hec
							<lb/>manifestavit se ad mare Tyberiadis, ubi VII discipuli piscabantur, et stetit Iesus in littore et precepit,
							<lb/>ut mitterent in dexteram navigii rete. Cumque implevisset illud piscibus, ait Iohannes:
							<lb/>“Dominus est”, et Petrus misit se in mare, alii navigio venerunt, et comederunt panem et pisces
							<lb/>assos; et sic iam tercio die manifestavit [se], id est tercia vice dierum. Et tunc dixit Petro:
							<lb/>“Symon, diligis me plus his?” et respondenti: “Domine, tu scis”, ait: “Pasce oves meas”; et cum
							<lb/>predixisset ei mortem suam, dixit: “Sequere me”. Cumque sequeretur eum abeuntem,
							<lb/>ait de Iohanne: “Domine, hic autem quid? ” Cui Iesus: “Sic eum volo manere, donec veniam; quid
							<lb/>ad te?” Exiit ergo sermo inter fratres, quod discipulus ille non moritur. Et abierunt XI in Galyleam,
							<lb/>ut constituerat illis Iesus, et videntes adoraverunt eum; quidam tamen dubitaverunt. Ideoque
							<lb/>exprobravit incredulitatem eorum et addidit: “Data est michi omnis potestas in ce[lo] et in ter[ra]”,
							<lb/>et adiunxit: “Euntes in mundum universum pre[dicate] e[vangelium] o[mni] c[reature], docete omnes
							<lb/>gentes, baptizantes eos in nomine patris et f[ilii] et s[piritus] s[ancti]. Qui crediderit et baptizatus
							<lb/>fuerit, salvus erit; qui vero non crediderit, condempnabitur. Signa autem eos qui crediderint hec
							<lb/>sequentur: In nomine meo demonia eicient, linguis loquentur novis et serpentes tol[lent], et si mortiferum
							<lb/>quid b[iberint], non eos n[ocebit]. Super e[gros] m[anus] inp[onent], et bene habebunt”. Die
							<lb/>vero ascensionis venit ad eos in Iherusalem et comedit cum eis et dixit eis: “Sedete in civitate, quo
							<lb/>usque induamini virtute ex alto”. Et cum interrogassent quidam, si tempore hoc restituet
							<lb/>regnum Israel, respondit: “Non est vestrum nosse tempora vel momenta, sed accipietis spiritum
							<lb/>s[anctum], et eritis michi testes usque ad ultimum terrae”. Et duxit eos in montem Oliveti et
							<lb/>benedixit eis, et videntibus illis elevatus est in celum, et nubes suscepit eum ab oculis eorum, et
							<lb/>sedet ad dexteram patris. Apostolus ait, quod apparuit Iacobo et plusquam quingentis fratribus,
							<lb/>sed tempus non determinat; sed credibile est, quod prima die apparuit virgini
							<lb/>propter pietatem, Ioseph incarcerato propter consolationem, Iacobo vero propter voti
							<pb n="98"/>
							<lb/>solutionem. Voverat enim se non conmesturum, donec videret Dominum resurgentem.
							<lb/>Sunt et multa alia, que fecit Iesus, que si scriberentur per singula, mundus capere non valeret.
							<lb/>Hec autem scripsimus, ut credatis, quia Iesus est filius Dei, et credentes vitam habeatis in nomine eius.
							<lb/>Quia igitur ipse est rex regum, cuius regni non erit finis, annotationes temporum
							<lb/>ab ipsius incarnatione de cetero ipso propiciante Domino faciemus. Cum
							<lb/>autem [discipuli] intuerentur illum euntem in celum, ecce duo viri, scilicet angeli, steterunt
							<lb/>iuxta il[los] [in vestibus albis], qui et dixerunt: “Viri Ga[lilei], quid sta[tis] a[spicientes] in c[elum]?
							<lb/>Hic Iesus, qui ass[umptus] est a vobis in c[elum], s[ic] v[eniet], quemadmodum v[idistis] e[um] a[scendentem]
							<lb/>in celum”. Post hec reversi sunt in Iherusalem et perseverabant in oratione
							<lb/>expectantes promissionem. Et elegerunt sorte unum de LXXII discipulis nomine Mathiam
							<lb/>ad apostolatum in locum Iude. Quinquagesimo die, cum essent in domo sedentes,
							<lb/>descendit spiritus hora tercia in igneis linguis seditque supra singulos eorum, et repleti sunt
							<lb/>omnes spiritu sancto et ceperunt loqui variis linguis, prout spiritus s[anctus] dabat eloqui illis.
							<lb/>Et extunc predicaverunt ubique, Domino cooperante et sermonem confirmante sequentibus signis.
							<lb/>Nam Petrus predicavit statim, et baptizati sunt in illa die circiter tria milia. Et cum ascenderet
							<lb/>cum Iohanne templum ad horam orationis nonam, sanavit claudum ex utero matris suae.
							<lb/>Crescebat ergo cottidie numerus credentium, et multitudinis credentium cor erat unum et
							<lb/>anima una; possessiones vendebant et precia ponebant ante pedes apostolorum, et erant illis omnia
							<lb/>communia, et dividebant singulis, prout unicuique opus erat. Ananias et Saphyra, quia de
							<lb/>precio fraudantes mentiti sunt spiritui sancto, mortui ceciderunt. Per manus apostolorum
							<lb/>fiebant signa et prodigia multa, ita quod eciam ad umbram Petri sanabantur infirmi. Saducei
							<lb/>vero incarceraverunt apostolos, sed angelus eduxit eos; qui diluculo docuerunt in templo.
							<lb/>Et cum preciperetur eis, ne predicarent, respondit Petrus: “Oportet magis obedire Deo quam
							<lb/>hominibus”. Et consilio Gamalielis, qui erat socius apostolorum [in fide], sed de consensu
							<lb/>eorum manebat cum Iudeis, ut sedaret furorem eorum, dimissi sunt. Ibant ergo gaudentes
							<lb/>a conspectu concilii, quoniam d[igni] h[abiti] s[unt] p[ro] nomine Iesu con[tumeliam] p[ati]. Et
							<lb/>constituerunt apostoli VII diacones super ministerio cottidiano: Stephanum, Phylippum, Procorum,
							<lb/>Nicanorem, Tymotheum, Parmenam et Nicolaum. Stephanus plenus gratia et f[ortitudine]
							<lb/>f[aciebat] p[rodigia] et s[igna] m[agna] in populo, et quia predicabat Iesum, Iudei
							<lb/>eodem anno ascensionis Domini lapidaverunt eum dicentem: “Domine Iesu, accipe spiritum
							<lb/>meum, et ne statuas illis hoc peccatum”. Et hec fuit prima persecutio adversus ecclesiam Dei, que
							<pb n="99"/>
							<lb/>omnes discipulos, exceptis XII, per universam Iudeam et Samariam dispersit, immo et usque ad
							<lb/>Fenicem et Cyprum et Anthiochiam disseminavit, Iudeis tantummodo predicantes, quia nondum
							<lb/>audebant gentibus predicare. Philippus ergo predicavit et signa fecit et baptiza vit in Samaria,
							<lb/>que recepit verbum Dei. Sed Symon magus simulate accepit baptismum. Qui, cum Petrus
							<lb/>et Iohannes descendissent in Samariam, ut imponerent manus super baptizatos, ait illis:
							<lb/>“Date michi potestatem, ut, cui manus imposuero, accipiat spiritum sanctum”. Cui Petrus: “Pecunia
							<lb/>tua tecum sit in perditionem”. Ad hec Phylippus baptizavit Ethiopem eunuchum potentem
						<lb/>Candacis regine Ethiopum in via, cum reverteretur ab Iherusalem, qui adorare venerat.</p>
					</div>
					<div>
						<p><lb/>Anno XIX imperii Tyberii Cesaris Saulus, qui consenserat neci Stephani, adhuc
							<lb/>spirans minarum in Damascum ibat in persecutionem credentium, qui cadens in
							<lb/>terram audivit vocem sibi dicentem: “Saule, Sa[ule], quid me persequeris?” Et veniens in
							<lb/>Damascum baptizatus est ab Anania. Cumque predicaret Christum, voluerunt Iudei occidere
							<lb/>illum, sed dimissus est in sporta per murum et abiit in Arabiam, ubi nullus adhuc
							<lb/>predicaverat apostolorum. Eodem anno Pilatus ymaginem Cesari in templo statuit.
							<lb/>Et vox insonuit: “Transmigremus ex his sedibus”. Iacobus itaque frater Domini Ierosolimis
							<lb/>a Petro et filiis Boanarges ordinatur episcopus, et alii per diversa mundi climata
							<lb/>dividuntur, simbolo fidei prius concorditer facto. Tadeus igitur, unus ex LXX
							<lb/>discipulis, adivit Abagarum regem Edissine civitatis, qui scripserat Domino, ut curaret egritudinem
							<lb/>eius; et Dominus rescripserat dicens: <hi rend="italic">Cum assumptus fuero, mittam ad te unum ex
							<lb/>discipulis meis, qui curabit egritudinem tuam ac vitam prestabit tibi et tuae civitati</hi>. Adiens
							<lb/>ergo Tadeus et regem curavit et fide civitatem Christo domino copulavit. Thomas sortitus
							<lb/>est Parthos et Medos, Matheus Ethiopiam, Bartholomeus Indiam, Andreas Scithiam,
							<lb/>Iohannes Asyam, Phylippus Scithiam Tyberii et Asiam, Iudas, qui et Thadeus, Mesopotamiam,
							<lb/>Symon Egyptum, Petrus Pontum, Galaciam, Bithiniam, Capadociam, demum Romam. Petrus
							<lb/>igitur pertransibat universos, et cum venisset Lidde, sanavit Eneam paraliticum. Et veniens
							<pb n="100"/>
							<lb/>Ioppe suscitavit puellam nomine Tabitam, quod interpretatur Dorcas. Et habitans
							<lb/>in Ioppe aput quendam Symonem coriarium vidit lintheum de celo submitti et animalia in eo,
							<lb/>dictumque est ei: “Macta et manduca”. Qui respondit: “Numquam manducavi commune”.
							<lb/>Et ecce viri querentes eum, qui duxerunt eum Cesaream ad Cornelium, et baptizavit eum.
							<lb/>Cum redisset Iherusalem et argueretur ab eis qui fuerant ex circumcisione, quod ad
							<lb/>hominem preputium habentem ivisset, respondit eis visionem. Barnabas autem venit
							<lb/>Anthiochiam, et profectus Tarsum assumpsit Saulum, ducens eum Anthiochiam, ubi discipuli
							<lb/>primum vocati sunt Christiani; fueruntque ibi per annum. Supervenerunt prophetae a Iherusalem,
							<lb/>quorum unus fuit Agabus, qui predixit famem futuram. Ideoque fratres Anthioceni
							<lb/>miserunt collectam fratribus Iudeae per manus Barnabae et Sauli. His temporibus
						<lb/>Pilatus thesaurum in aqueductus civitatis expendit, unde seditionis semina prebuit.</p>
					</div>
					<div>
						<p><lb/>Anno XXII Barnabas Saulum duxit Iherusalem ad Petrum et Iacobum, fuitque cum
							<lb/>illis XV diebus et narravit eis que sibi contigerant. His temporibus Agrippa
							<lb/>filius Aristoboli - alibi dicitur filius Herodis regis, alibi Herodis tetrarche – accusator
							<lb/>Herodis tetrarche, profectus Romam vinculatur. Et anno XXIII. Pilato de dogmate Christianorum
							<lb/>Tyberio referente iussit Tyberius, ut inter cetera sacra a senatu reciperetur; sed
							<lb/>rennuit senatus, quia indicium ad ipsum non fuerat prius delatum; lex enim erat, ne quis deus
							<lb/>haberetur, nisi decreto senatus et sententia confirmatus; sed obtinuit sententia regis, et conminatus
							<lb/>est mortem accusatoribus Christianorum; unde etiam Christiani usque adeo multiplicati
							<lb/>sunt, quod in omnem terram exivit sonus eorum. Et cum regnasset Tyberius V an[nis] post
							<lb/>passionem Domini, mortuus est. Temporibus Tyberii exierunt Scathoarii de Scanadabia
							<lb/>insula in mari occeano posita, qui venientes iuxta Renum fecerunt burgos, ideoque
						<lb/>dicti sunt Burgundiones. Cuius terre primi habitatores dicebantur Allobroges.</p>
					</div>
				</div>
				<div>
					<p><lb/>Anno ab incarnatione domini nostri Iesu Christi XXXVIII. Gaius Cesar cognomento Gallicula
						<lb/>regnavit aput Romanos annis III et men[sibus] X ; hic fuit sceleratissimus. Nam cum
						<lb/>sororibus suis stupra conmisit, post eas exilio condempnavit. Hic anno I° imperii sui Agrippam
						<lb/>de vinculis liberavit et Iudee regem instituit; qui aput Iudeos regnavit an[nis] VII. Herodem
						<lb/>vero tetrarcham aput Lugdunum exilio condempnavit, ubi cum Herodiade adultera extrema
						<pb n="101"/>
						<lb/>mortuus est egestate. Puellam vero, que caput Iohanni peciit, viam terra glutivit.
						<lb/>Pontius vero Pilatus incidens in multas calamitates, demum se propria manu occidit. Gaius
						<lb/>iussit in templo et synagogis Iudeorum suas et Iovis ymagines erigi et se deum vocari. Huius
						<lb/>temporibus Philo floruit Alexandriae, qui multa conscripsit, de quo dicitur: “Aut Plato
						<lb/>Phylonem sequitur aut Philo Platonem”, quia magna fuit in eis sensuum et eloquii similitudo.
						<lb/>Matheus apostolus et evangelista suum scripsit evangelium Ebraice, et ideo non sequitur translationem
						<lb/>LXX et videtur abuti testimoniis veteris testamentii, ut ibi: <hi rend="italic">ex Egypto vocavi filium
					<lb/>meum</hi>,<hi rend="italic"/>et ibi: <hi rend="italic">Nazareus vocabitur</hi>.</p>
				</div>
				<div>
					<p><lb/>Anno ab incarnatione domini nostri Iesu Christi XLIII. Claudius patruus Drusi, qui
						<lb/>aput Moguntiam sepultus est, regnavit aput Romanos an[nis] XIIII et mensi[bus] VII, dies
						<lb/>XXVIII. Hic de Britannis triumphavit et Orchades insulas Romano adiunxit imperio. Huius
						<lb/>temporibus fuit fames, quam predixerat Agabus. Rex Agrippa, alio nomine dictus
						<lb/>Herodes, occidit Iacobum fratrem Iohannis gladio. Sed et his qui eum obtulerat ad martyrium
						<lb/>capite punitus est, quia confessus est se Christianum. Petrum quoque misit in carcerem, sed
						<lb/>angelus Domini eripuit eum de manu Herodis. Anno IIII° descendens Herodes vel Agrippa in
						<lb/>Cesaream, sedens pro tribunali gloriabatur, et angelus Domini percussit eum, et consumptus a
						<lb/>vermibus exspiravit. Barnabas et Saulus revertuntur Antyochiam, et dicente spiritu sancto:
						<lb/>“Segregate michi Paulum et Barnaban”, perambulaverunt regionem predicantes verbum Dei; et
						<lb/>cum invenissent Elymam magum rebellem, qui erat cum Sergio Paulo proconsule Cypri et
						<lb/>resistebat eis, Saulus excecavit eum ad tempus. Proconsul vero credidit; a quo primo
						<lb/>spolio gentili Saulus dictus est Paulus. Et quia Iudeos rebelles invenerunt, dixerunt
						<lb/>eis: “Quia repulistis verbum Dei, ecce convertimur ad gentes”; et cum lapidarentur, fugerunt.
						<lb/>Cum venissent Lystris, Paulus sanavit claudum ex utero matris, et turbae Lycaoniae dixerunt
						<lb/>eos esse deos Barnaban Iovem, Paulum vero Mercurium, volentes imolare eis. At ipsi
						<lb/>prohibuerunt. Transeuntes per Pamphiliam, reversi sunt in Anthiochiam, ubi orta est
						<lb/>sedicio de circumcisione. Ideoque Paulus et Barnabas ascenderunt in Iherusalem super hanc
						<lb/>questionem. Proposita questione dixerunt quidam oportere circumcidi et legem servari. Petrus
						<lb/>ait: “Quid temptatis Deum nobis imponere iugum, quod neque patres nostri neque nos portare
						<lb/>potuimus?” Iacobus ait: “Ego iudico eos non inquietari, qui ex gentibus convertuntur, et scribere,
						<lb/>ut abstineant ab ydolaticis, fornicatione, suffocatis et sanguine”; et reversi sunt Paulus et Barnabas
						<lb/>Antyochiam. Hic annus IIII. Claudii et est XIIII. a Domini resurrectione. Unde
						<lb/>Paulus ad Galatas: <hi rend="italic">Post XIIII annos ascendi Iherosolimam cum Barnaba, assumpto et Tyto</hi>. Hoc
						<lb/>eodem anno Petrus venit Romam, cum in Anthiochia fundasset ecclesiam et VII annis tenuisset
						<pb n="102"/>
						<lb/>cathedram sacerdotalem et ibi successorem instituisset. Aiunt quidam, quod tercio,
						<lb/>alii secundo anno Claudii Romam venit Petrus; quem prevenerat Symon magus, et in tantum
						<lb/>excreverat, quod a Romanis tamquam deus honore potiretur; sed adventus Petri Symonem
						<lb/>obscuravit. Anno V. Claudii inter Theram et Therasiam insula de profundo emicuit XXX
						<lb/>stadiorum extenta. Anno VI. tanta fames fuit Rome, quod imperator vix furorem plebis
						<lb/>evasit. Post hec Claudius patri Agrippe filium Agrippam substituit in regnum Iudeorum, et
						<lb/>regnavit aput Iudeos annis XXXVI. His temporibus facta est dissensio inter Paulum
						<lb/>et Barnaban, ut discederent abinvicem. Cum Paulus pervenisset Lystram, circumcidit Tymotheum
						<lb/>filium mulieris fidelis Iudeae de patre gentili, et profectus est cum eo, et profecti
						<lb/>sunt in Frigiam, Galatiam, Asiam et Macedoniam; vir enim quidam Macedo nocte per visionem
						<lb/>dixit Paulo: “Transiens in Macedoniam adiuva nos”. Transivit igitur et Lydiam purpurariam
						<lb/>baptizavit et phitonissam liberavit; sed instigantibus dominis phytonisse cesi
						<lb/>sunt et incarcerati, sed facto terremotu soluta sunt vincula et aperta carceris hostia. Custos
						<lb/>timens eos fugisse voluit se occidere. Cui Paulus: “Nil mali tibi feceris, hic enim sumus”. Et
						<lb/>procidens ad pedes Pauli baptizatus est et domus eius. Mane cum Paulus dixisset se civem
						<lb/>Romanum esse, timuerunt lictores; et venerunt Thesalonicam, ubi facta est Iudeorum sedicio.
						<lb/>Et cum venissent Athenas, exposuit titulum are dedicatae ignoto Deo, et adhesit ei
						<lb/>Dionisius Ariopagita. Et cum venissent Corinthum, adheserunt ei Aquila et Priscilla, qui
						<lb/>erant artis scenofactorie, et Tytus et Crispus archisinagogus; fuitque ibi per annum et VI menses,
						<lb/>quoniam audivit per visionem, quod multus esset ibi populus. Et cum esset in Zenchris portu
						<lb/>Corinti, caput ex voto sibi totondit. Post hec peragratis superioribus partibus invenit Apollo
						<lb/>et alios baptizatos baptismo Iohannis; quos baptizavit in nomine Christi. Post hec docuit
						<lb/>per biennium in scola cuiusdam Tyranni, et multi conversi sunt videntes virtutes, que
						<lb/>fiebant manibus Pauli, cuius sudaria vel semicincia ponebantur super egrotos, et sanabantur.
						<lb/>Tunc quibusdam exorcistis demonium adiurantibus per Iesum, quem Paulus predicabat,
						<lb/>respondit demonium: “Iesum et Paulum novi, vos qui estis?” et invaluit contra eos.
						<lb/>Ad hec Demetrius argentarius Diane sedicionem magnam fecit in plebe; proposuit Paulus
						<lb/>venire Iherosolimam; et cum veniret Troadam et nocte predicaret ibi, adolescens
						<lb/>eunuchus somno gravatus cecidit de fenestra et mortuus est; quem Paulus suscitavit. Et cum
						<lb/>venisset Ephesum, monens ecclesiam, valefecit ei. Postmodum Cesaream cum venisset
						<lb/>et intrasset domum Philippi diaconi, cui erant IIII virgines prophetantes, supervenit
						<lb/>Agabus, qui zona Pauli sibi manus et pedes ligavit, prophetans, quod Paulus Iherosolimis
						<lb/>ligaretur. Cum venisset Ierusalem, introivit ad Iacobum; ubi ad vitandum scandalum Iudeorum
						<lb/>purificavit se in templo secundum legis consuetudinem. Sed postmodum apprehenderunt
						<pb n="103"/>
						<lb/>eum; et cum stringeretur loris, ad flagella dixit: “Hominem Romanum licet vobis flagellare?” Et
						<lb/>cum princeps sacerdotum predicantis os percuti iussisset, ait: “Percuciet te Deus, paries
						<lb/>dealbate”. Et cum argueretur, quod principem maledixerit, ait: “Nesciebam principem
						<lb/>esse”; et ut dissensionem faceret inter eos, cum essent Pharisei et Saducei, dixit: “Ego
						<lb/>Phariseus sum”. Cum autem quidam vovissent occidere eum et pararent insidias, pervenit
						<lb/>verbum ad tribunum Lysiam, qui salvum fecit eum deduci ad Felicem presidem in Cesaream,
						<lb/>quem Claudius anno imperii sui XI presidem instituerat, fueratque iam in presidatu
						<lb/>per biennium. Hic Felix quendam Egyptium, falsum prophetam, qui multa virorum milia
						<lb/>congregaverat, ut irrueret in Iherusalem, de quo Actus apostolorum faciunt mentionem,
						<lb/>in fugam convertit. Cum itaque Paulus coram Felice fuerit accusatus, Felix
						<lb/>liberam concessit ei custodiam. Anno VIIII. Iudeos tumultuantes Roma eiecit. Anno
						<lb/>XIIII. Claudius moritur et post mortem inter deos relatus et consecratus est et divus appellatus.
						<lb/>Cuius temporibus descriptione facta Romae LXVIII centena XLIIII milia, alibi
						<lb/>dicitur sexies mille milia DCCCCXLI milia, hominum inventa sunt. Eiusque temporibus
						<lb/>XXX milia Iudeorum in die pasche constipatione populi in foribus templi necantur,ut dies festus
						<lb/>converteretur in luctum. Palemon Vincentinus gramaticus Rome fuit insignis; qui interrogatus
						<lb/>est, quid interesset inter guttam et stillam. Respondit: “Gutta stat, stilla cadit”. Huiusque
					<lb/>temporibus Persius Vulteranus scripsit satyram et Marcus evangelium suum.</p>
				</div>
				<div>
					<p><lb/>Anno ab incarnatione Domini LVIII. Nero aput Romanos regnavit a[nnis] XIII et men
						<lb/>[sibus] VII, dies XXVIII. Hic fuit similis Galicule avo suo et eo peior, quia matrem,
						<lb/>amitam, uxorem, fratrem et magistrum occidit, scilicet Senecam Cordubensem, patruum
						<lb/>Lucani. Et civitatem incendit, ut similitudinem ardentis Troie videret; in re militari nil ausus
						<lb/>fere Britaniam perdidit et Armeniam. Qui tante fuit luxurie, ut retibus aureis et funibus purpureis
						<lb/>piscaretur; Rome termas edificavit. Anno II imperii sui Festum Felici substituit presidem
						<lb/>Palestinae, a quo Paulus Cesarem appellavit; cui Festus: “Cesarem appellasti, ad
						<lb/>Cesarem ibis”. Cum rex Agrippa venisset Cesaream ad salutandum Festum, indicavit Festus regi de
						<lb/>Paulo; coram quo Paulus eciam peroravit. Cum itaque Paulus XXV. anno dominice
						<lb/>passionis iter arripuerit in Ytaliam navigandi, tempestate inminente utile fuit navigantibus
						<lb/>concilium Pauli; et cum Mitilene insule navis applicuisset, accensa pyra
						<lb/>collegit Paulus sarmenta, que cum imponeret super ignem, vipera prodiens invasit manum
						<lb/>eius; qui excuciens bestiam nichil mali passus est; ibidem quendam febrientem et dissenteria
						<lb/>laborantem per manus impositionem sanavit. Demum, cum Romam adpropinquaret,
						<lb/>occurrerunt ei fratres usque Forum Apii et Tribus Tabernis. Cumque Romam venisset, predicavit
						<lb/>verbum Dei et domini nostri Iesu Christi primo Iudeis, postea Iudeis et Grecis et
						<lb/>omnibus audire volentibus; et mansit biennio in suo conducto hospicio, libera scilicet
						<lb/>custodia. His temporibus fuit Hermes, qui dicitur scripsisse librum Pastoris nomine
					<lb/>titulatum.</p>
				</div>
				<div>
					<p><lb/>Anno imperii Neronis VII. Iacobus frater Domini, Iherosolimitanus episcopus, de pinnaculo
						<lb/>templi pertica fullonis iactatus mortuus est. Hic ex utero matris suae sanctus fuit, vinum et
						<lb/>siceram non bibit, animal non manducavit, ferrum in caput eius non ascendit, oleo non est perunctus,
						<lb/>balneo non est usus; orando callos in genibus fecit ad modum cameli. Ideoque vocatus est Iustus
						<pb n="104"/>
						<lb/>et Oblias, id est munimentum populi, et dictus frater Domini, quia fuit secundum quosdam
						<lb/>filius Yoseph, putativi patris Domini, ex uxore virginem precedente, non autem,
						<lb/>ut hereticus ait, ex virgine post nativitatem Domini Yoseph viro coniuncta, vel
						<lb/>quia fuit filius Marie, sororis beatae virginis. Hic unam canonicam scripsit epistolam,
						<lb/>quam etiam quidam aiunt ab alio editam, licet ipius obtineat auctoritatem. Hic iuravit
						<lb/>se non comesturum panem ab hora passionis Domini, donec videret resurgentem. Unde post
						<lb/>resurrectionem dedit ei Dominus dicens: “Frater mi, comede, quia filius hominis resurrexit a
						<lb/>dormientibus”. Hic XXX an[nis] sedit episcopus, iuxta templum sepultus est. De morte
						<lb/>Marci evangeliste multipliciter scriptum est. In Passione sua legitur, quod imperantibus
						<lb/>Gaio et Iunio, alibi, quod primo Neronis anno, alibi, quod VIII. mortuus est.
						<lb/>Hic Petri in baptismate filius et in sermone discipulus fuit. Hic evangelium in Ytaliam scripsit
						<lb/>rogatu Romanorum, ut quod Petrus docuerat verbo litterarum memoria conservarent.
						<lb/>Post hec in tota regione Egypti evangelium predicans, in Alexandria sedit episcopus, licet
						<lb/>sibi pollicem amputasset, ut sacerdocio reprobus haberetur; qui Anianum sutorem calcei sui
						<lb/>graviter vulneratum sputo sanavit et in quadam civitate Egypti baptizatum ordinavit episcopum.
						<lb/>Multos quoque alios infirmos sanavit, leprosos mundavit, demoniacos liberavit.
						<lb/>Demum ecclesia constructa per fratres in loco qui Buculus nominatur, insidiatore ipsius
						<lb/>in mense Parmuthi, id est Aprili, et festivitate Serapiaca fune trahentes eum dicebant: “Trahamus
						<lb/>bubalum ad [locum] Buculi”. Sanctus vero Domini gratias agens domino Iesu Christo,
						<lb/>dicens: “In manus tuas, Domine, con[mendo] s[piritum] m[eum] ”, expiravit. Et tunc, cum gentiles
						<lb/>reliquias eius vellent conburere, facte sunt tenebre, tempestas et ymber. Posuerunt ergo
						<lb/>iusti corpus eius in Alexandria in loco lapidi excisi, cum gloria venerantes memoriam eius.
						<lb/>Quod longo tempore post Venetias creditur esse translatum, ubi colitur et veneratur;
						<lb/>et merito ad Ytaliam translatum est, ubi eius evangelium primo predicatum
						<lb/>est. Cuius discipulus fuit Hermagoras Aquilegiensis, Hermagore vero Syrus et Iuventius,
					<lb/>Papienses episcopi, discipuli claruerunt.</p>
				</div>
				<div>
					<p><lb/>Anno XII. Neronis et XXXVI. post passionem Domini et LXX. ab incarnatione
						<lb/>- alibi dicitur XIIII. Neronis et XXXVIII. dominice passionis - Nero Petrum occidit
						<pb n="105"/>
						<lb/>crucis patibulo, capite deorsum verso, sicut elegit, et sepultus est in Vaticano iuxta viam triumphalem.
						<lb/>Fuit autem Galyleus de vico Bethsaida, princeps apostolorum, episcopus Anthyocenus
						<lb/>VII an[nis] posteaque Romanus, et sedit Rome an[nis] XXV, men[sibus] III, diebus VI. Qui
						<lb/>cum adhuc esset in Anthiochia, duas scripsit epistolas canonicas; sed de secunda propter
						<lb/>stilum, quod eius fuerit, dubitatur. Qui evangelium Mathei et Marci tradidit ecclesiis Dei
						<lb/>legenda et evangelio Pauli seu Luce tribuit auctoritatem. Qui adventum Domini et ordinationes
						<lb/>in eo constituit et, ut beatus Ambrosius ait, quadragesimale ieiunium ecclesie tradidit
						<lb/>observandum. Eodemque die Paulum gladio occidit. Eic fuit Iudeus, Gamalielis discipulus,
						<lb/>qui XIIII scripit epistolas, sed propter stilum de ultima dubitatur, et creditur esse Barnabe
						<lb/>vel Luce vel Clementis; et cum ad Paulum Seneca scripsisset epistolas, Paulus quoque
						<lb/>scripsit ad eum. Est autem sepultus Paulus in via Hostiensi anno XXVII, ut quidam
						<lb/>aiunt, post passionem Domini. Causam necis eorum aiunt quidam fuisse, quia, cum
						<lb/>Symon magus se Dei virtutem assereret et ad patrem volare promitteret, cum a demonibus
						<lb/>in aere ferebatur, orantibus Petro et Paulo deiectus est. Hii duo, sicut ait Clemens,
						<lb/>uxores habuerunt. Nam Petrus, cum uxorem vidit duci ad passionem, gavisus ait: “O coniunx,
						<lb/>memento Domini”. Paulus negat se suam circumducere, ut expeditius posset predicationi vacare.
						<lb/>Petrus cum Rome esset, per omnem Ytaliam, Gallias, Hyspanias, Affricam Siciliamque et
						<lb/>insulas interiacentes sacerdotes instituit, licet Mediolanenses ecclesiam suam mentiantur a
						<lb/>Barnaba sumpsisse principium. Denique sibi Clementem substituit successorem. Metuens
						<lb/>autem Clemens, ne posteris transiret in vitium, coegit Linum et Cletum pontificari, qui quoque
						<lb/>fuerunt Petri discipuli. Discipuli vero Pauli fuerunt Dionisius Ariopagyta, qui
						<lb/>aput Athenas sacerdotium adeptus est, et Crescens et Trophimus, qui ad Gallias profecti
						<lb/>sunt, et Lucas, qui ad eius doctrinam scripsit evangelium et ad eius sequelam
						<lb/>Actus apostolorum. Demum Nero, cum a Romanis quereretur ad penam, quia magnam
						<lb/>partem senatus occiderat, a senatu fugatus est et occisus; dicitur autem, quod
						<lb/>semetipsum occidit; et in eo omnis Augusti familia consumpta est. Temporibus Neronis
						<lb/>Lucanus poeta claruit, qui deprehensus in coniuratione quadam brachium ad secandas venas
						<lb/>prebuit. Statius rethor, qui et Thebaidos appellatur, et Cornutus poeta, magister
						<pb n="106"/>
						<lb/>Persii, claruerunt, sed Cornutum Nero misit in exilium. Terremotus Rome et in Asia
						<lb/>fuerunt magni. Fulmen cecidit ante mensam Neronis. Eiusque temporibus Clodoveus
						<lb/>Remis angelo de celis oleum deferente baptizatus est. Processus autem et Martinianus,
					<lb/>Nazarius et Celsus martyrio coronati sunt.</p>
				</div>
				<div>
					<p><lb/>Anno Domini LXXII. post mortem Neronis Galba in Yberia, Otto Rome, Vitellus in
						<lb/>Germania, Vespasianus in Palestina electi sunt ad imperium. Nero namque contra Iudeos
						<lb/>Vespasianum miserat. Sed Galba VII° mense capite truncatur, Otto levi prelio victus seipsum
						<lb/>occidit, Vitellius a ducibus Vespasiani occiditur. Itaque Vespasianus, exercitum filio Tyto conmendans,
						<lb/>Romam venit et confirmatus regnavit annis VIIII et men[sibus] XI, d[iebus] XXII.
						<lb/>Qui moderatissime rexit imperium. Erat enim iustus, largus, lenis, patiens, inmemor offensarum.
						<lb/>Ecclesia que Iherosolimis congregata fuerat responso accepto transivit ad castrum Pellam
						<lb/>nomine trans Iordanem. Ablatis inde iustis viris Tytus anno II. imperii patris Iudeam et
						<lb/>Iherusalem diebus azimorum subvertit. Diebus merito, quibus Dominum occiderant, occiduntur,
						<lb/>alii gladio, alii fame usque adeo, quod matres filios comederent; alii vero
						<lb/>igne conbusti sunt, alii venumdati, alii captivati, usque ad decies centena milia. Hic est
						<lb/>igitur ille secundum prophetam <hi rend="italic">aper de silva</hi>, qui devastavit eam. Fuerunt
						<lb/>autem a prima edificacione templi, que fuit sub Salomone, usque ad hanc ruinam anni MCII, alii
						<lb/>dicunt MLXXXVIIII; a secunda, que fuit sub Dario, DXC; a captivitate sub Antyocho
						<lb/>CCXXXVIII, a passione Domini XXXVIIII vel pocius quadraginta, super Ysaiam
						<lb/>legitur XLII. Hanc destructionem hec prodigia precesserunt: scilicet cometes
						<lb/>et stella similis gladio et inmensus fulgor repentinus in templo et voces dicentes: “Transmigremus
						<lb/>hinc”, et ianua ferreis vectibus munita sponte patefacta, currus et quadrigae et armatorum
						<lb/>cohortes in aere, et vitula in sacrificiis agnam enixa, et prophetia cuiusdam rustici clamantis
						<lb/>et nil aliud in ore habentis quam verba hec: “Vox ab oriente, vox ab occidente, vox a
						<lb/>IIII ventis, vox super Iherusalem et templum, vox super sponsam et sponsum, et ve Israelitis et
						<lb/>divisio civium, quia pars templum, pars tenuit arcem, pars reliquam civitatem; unde Ysaias:
						<lb/><hi rend="italic">Vox populi de civitate, vox de templo.</hi> Post excidium urbis e diversis locis convenerunt in
						<lb/>unum apostoli ceterique discipuli, qui supererant, et elegerunt Symeonem vel Symonem,
						<lb/>Cleophe filium, Iacobo successorem. Temporibus Vespasiani Achaia, Lithia, Rodus,
						<lb/>Byzantium, Samos, Trachia et multae aliae regiones, quarum quedam libere, quedam
						<lb/>sub regibus degebant amicis, sub Romano rediguntur imperio. Capitolium incenditur,
					<lb/>quod reedificare incepit.</p>
				</div>
				<div>
					<p><lb/>Anno Domini LXXXII. Tytus Vespasiani filius regnavit aput Romanos an[nis] II et
						<lb/>men[sibus] II; qui fuit Greca et Latina lingua disertissimus, facundus, pius, largus, dicens
						<pb n="107"/>
						<lb/>nullum debere tristem ab imperatore discedere. Unde cum quadam die recordatus fuisset in cena
						<lb/>se nil illo die cuiquam prestitisse, ait: “Amici, hunc diem perdidi”. Hic amphiteatrum edificavit, in
						<lb/>cuius dedicatione V<hi rend="sup">M</hi> ferarum occidit. Temporibus eius, scilicet anno II, Cletus Lino in
					<lb/>episcopatu successit, quem Petrus presbiterum ordinavit.</p>
				</div>
				<div>
					<p><lb/>Anno Domini LXXXIIII. Domicianus aput Romanos regnavit annis XV, quidam dicunt
						<lb/>XIII. Hic superbissimus fuit, ut se deum et dominum iussit appellari et aureas et argenteas
						<lb/>statuas in Capitolio sibi erigi, mensem Octubrem Domitianum suo nomine dici, augustam
						<lb/>vocari; verumtamen Rome multa opera fecit: Capitolium, forum, porticus divorum, Ysium et
						<lb/>Serapium, horrea pyperataria, Pantheon et Stadium et multa alia. De Dacis et Germanis triumphavit.
						<lb/>Eunuchos fieri prohibuit et vites in Urbe seri. Philosophos et mathematicos de Urbe
						<lb/>eiecit, Christianos persecutus est. Iohannem apostolum in ferventis olei dolio posuit, et
						<lb/>cum inde illesus exisset, in Pathmos insulam relegavit, ubi Apochalipsim scripsit, scribens VII
						<lb/>ecclesiis, que sunt in Minori Asia, in qua prius Paulus evangelizavit; sed postea in
						<lb/>divisione apostolorum, ut prediximus, Iohannes eam obtinuit, et in VII civitatibus
						<lb/>episcopos velut eorum archiepiscopus ordinavit. Omnes quoque de genere David Domicianus
						<lb/>occidit, ut nullus superesset de regali origine, exceptis quibusdam, qui
						<lb/>dicebant non deberi sibi terrenum imperium, sed celeste; quos ob vilitatem eorum liberos
						<lb/>abire permisit. Demum, cum multos nobiles de senatu occidisset, suorum coniuratione
						<lb/>occisus est. Cuius temporibus Clemens Cleto in episcopatu successit, secundus per
						<lb/>Petri electionem, quartus per gradum, qui statuit canonem ante fractionem eukaristie dici
						<lb/>et episcopos electione cleri et consensu plebis institui et sedem episcopalem in loco eminentiori
						<lb/>et baptizatos in fronte perungi et a ministris altaris [castitatem] servari. Qui demum in
						<lb/>exilio positus marinis fluctibus inmersus est. Appollonius et Eufrates philosophi claruerunt.
						<lb/>Quintilianus Rome scolam habens salarium de fisco primus accepit. Iosephus a Vespasiano captus
						<lb/>Romam venit et multa conscripsit, presertim XXIIII libros Antiquitatum ab exordio mundi
						<lb/>usque ad XIIII. annum huius Domiciani; unde statua Rome donatus est. Iuvenalis satyram
					<lb/>scripsit. Multi martyres passi sunt. Et multa sub Domitiano Rome portenta fuerunt.</p>
				</div>
				<div>
					<p><lb/>Anno Domini XCVIIII. Nerva aput Romanos regnavit an[no] I et men[sibus] IIII, vir
						<lb/>strennuus et modestus, qui missos in exilium per Domitianum solvit. Idem creditur de
						<lb/>Iohanne apostolo, qui reversus [est] Ephesum, ubi est metropolis Asiana. Audi fabulam,
						<lb/>non fabulam de Iohanne, sed rem gestam. Cuidam episcopo quendam iuvenem conmisit; episcopus
						<lb/>abusus est eo, iuvenis princeps latronum effectus est; cum repeteret eum Iohannes,
						<lb/>ait episcopus: “Domino mortuus est”; cui Iohannes: “Bonum te custodem fratris anime dereliqui”;
					<lb/>demum per Iohannem ad penitentiam revocatus est.</p>
				</div>
				<div>
					<p><lb/>Anno Domini C. Traianus imperator aput Romanos regnavit an[nis] XVIIII et mensibus
						<lb/>VI. Hic fuit tantae civilitatis et fortitudinis, ut omnibus precedentibus principibus merito
						<pb n="108"/>
						<lb/>preferatur. Nam cum alii post Augustum imperium defendissent, iste nobiliter ampliavit.
						<lb/>Nam Asia et Babilonia capta usque ad Indie fines accessit. De Dacis et Sythis triumphavit.
						<lb/>Hyberos, Sauromatas, Arabas et Bosforanos in fidem accepit. In mari Rubro classem instituit,
						<lb/>ut fines Indie subiugaret, Armeniam, Assyriam, Mesopotamiam subiugavit et provincias
						<lb/>fecit. Nil elegit iniustum ad augendum fiscum, sed persecutor fuit Christianorum. Nam
						<lb/>cum Plinius cuiusdam provinciae procurator eum consuluisset, si Christianos occideret,
						<lb/>cum nil mali in eis reperiret preter obstinationem non sacrificandi et antelucanos cetus
						<lb/>ad canendum cuidam Christo ut deo, respondit puniri oportere. Demum Traianus aput Seleutiam
						<lb/>Ysauriae, ut dicitur, mortuus est; cuius ossa in urna aurea delata in foro sub columpna sunt.
						<lb/>Solus omnium intra Urbem in foro sepultus est. Temporibus cuius sederunt Anacletus,
						<lb/>qui statuit non minus quam a tribus episcopos ordinari et ordinationes publice fieri. Euaristus,
						<lb/>qui statuit VII diacones episcopos habere. Et Alexander, iuvenis etate, sed moribus
						<lb/>senex, qui statuit in sacrificio aquam vino misceri, et addidit in canone: <hi rend="italic">qui pridie</hi> usque
						<lb/><hi rend="italic">quocienscumque</hi>, et instituit, ut hec oblatio ex azimo fieret et modica foret, dicens: <hi rend="italic">quanto
						<lb/>paucior, tanto pocior</hi>. Rursus precepit aqua salibus exorcizata et benedicta populum aspergi.
						<lb/>Eiusque temporibus Iohannes apostolus et evangelista dormivit in Domino. Hic est Iohannes
						<lb/>filius Zebedei, qui supra pectu Domini in cena recubuit, cui Christus in cruce virginem virgini
						<lb/>conmendavit. Qui ab exilio reversus Ephesum scripsit evangelium, in quo docuit de divina
						<lb/>nativitate contra Cherintum et Ebionitas, qui dicebant Christum non fuisse ante Mariam, et que
						<lb/>alii pretermiserant adimplevit. Scripsit etiam tres epistolas canonicas, sed de
						<lb/>duabus dubitatur. Aiunt enim quidam eas fuisse cuiusdam Iohannis presbiteri, quem
						<lb/>Papias, Iohannis auditor, connumerato Iohanne cum aliis apostolis seniorem appellat.
						<lb/>Unde et in epistolis senior appellatur. Cuius sepulcrum similiter aput Ephesum est,
					<lb/>ubi et sepultus est beatus Iohannes.</p>
				</div>
				<div>
					<p><lb/>Anno post passionem Domini LXVIII. eiusque temporibus Symon Iherosolimorum
						<lb/>episcopus crucifigitur, et Ignatius Antyochenus episcopus a Petro tercius Romam perductus, bestiis
						<lb/>traditur devorandus, sed reliquie superfuerunt, que in Antyochia delate sunt. Hic
						<lb/>statuit antyphonas decantandas et multas scripsit epistolas, unam Policarpo episcopo
						<lb/>Smyrne, apostolorum discipulo, Anthiocenam conmendans ecclesiam. Temporibus quoque
						<lb/>Traiani fuit Menander Samaritanus magus, Symonis magi discipulus. Et Ebiones heretici
						<lb/>surrexerunt, legem servantes et unum evangelium, quod secundum Hebreos appellant,
						<lb/>Christum purum hominem confitentes; qui Ebiones dicti sunt, id est pauperes, a paupertate
						<lb/>scientie. Zerintus quoque, qui futurum terrenum regnum Christi post resurrectionem et
						<lb/>corruptionis opera predicabat; quem cum vidisset Iohannes evangelista balneas ingressus, balneo
						<lb/>exivit dicens: “Fugiamus, ne balneae se corrumpant”. Similiter Nicholaite, Nicholaum
						<pb n="109"/>
						<lb/>diaconum imitantes, qui cum argueretur de zelotipia, in medio produxit uxorem, aiunt
						<lb/>quidam ad abutendum, alii ad libidinis contemptum. Plinius etiam orator et hystoricus
					<lb/>extitit. Terraemotus magni fuerunt in Asia, Galatia, Capadocia et Anthiochya.</p>
				</div>
				<div>
					<p><lb/>Anno Domini XXC. Adrianus aput Romanos regnavit an[nis] XXI, men[sibus] X, d[iebus]
						<lb/>XXI. Hic cognominatus est Elyus; facundissimus fuit et diligentissimus circa errarium et militum
						<lb/>disciplinam. In utraque lingua peritus, pater patrie dictus, tributa Urbis relaxavit, Alexandriam
						<lb/>a Romanis subversam publicis instauravit expensis et ad instaurationem civitatum Nicomedie,
						<lb/>que terraemotu corruerant, de publico dedit expensas. Atheniensibus sibi legem petentibus de
						<lb/>libris Draconis et Solonis iura conposuit. Sed contra Sauromatas bellum gessit, Iudeos secundo
						<lb/>Romano imperio rebellantes anno secundo imperii sui cepit. Anno octavodecimo -super Ysaiam
						<lb/>dicitur –L° fere anno post captivitatem Romanorum - bellum Iudeorum finem accepit, Iudeis
						<lb/>penitus oppressis; ex quo tempore etiam introeundi Iherosolimam ablata est eis licentia. Primo
						<lb/>Dei nutu, sicut prophete vaticinati sunt, deinde Romanis interdicentibus; et cum ipse restauraverit
						<lb/>eam, ab Elyo dicta est Elya. In fronte porte cuius, que respicit ad Bethleem,
						<lb/>titulus in marmore positus est, eam Romane potestati subiacere. Quidam aiunt eam dici
						<lb/>Elyam a Tyto Vespasiani filio, qui eciam Elyus vocabatur. In templo vero statuam suam
						<lb/>erexit. Unde in evangelio: <hi rend="italic">Cum videritis abhominationem desolationis stantem in loco sancto</hi>;
						<lb/>quod autem predixerat Ysayas: <hi rend="italic">in sempiternum non reedificetur</hi>; subintellige: in statum pristinum.
						<lb/>In hac restaurata Iudeis prohibitis Christianos habitare permisit, secundum quod
						<lb/>predixerat Ysaias: <hi rend="italic">Semen sanctum erit id quod steterit in ea</hi>. Ubi anno XX. Marcus
						<lb/>primus ex gentibus fit episcopus. Adrianus enim precepit Christianos absque obiectu criminum
						<lb/>minime condempnandos. Adriani temporibus Xistus Rome sedit epicopus, qui statuit,
						<lb/>ne sacra contingantur nisi a ministri, et ut corporale sit de albo lineo panno. Xisto successit
						<lb/>Thelesphorus, qui ante natalem Domini clero VII ebdomadibus carnis indidit abstinentiam et
						<lb/>ieiunio quadragesime septimam addidit septimanam et statuit in natali Domini missam
						<lb/>nocte celebrari et <hi rend="italic">Gloria in excelsis Deo</hi>, ymnum scilicet angelicum, in missarum sollempniis decantari.
						<lb/>Eiusque temporibus fuit Quadratus Athenarum episcopus, apostolorum discipulus, qui
						<lb/>scripsit pro Christianis utile opus. Faustinus et Iovita et sancta Christina coronati
						<lb/>sunt martyrio. Terraemotu Nicopolis et Cesarea corruerunt. Basilides heresiarcha
					<lb/>surgit in Alexandria, qui prodigiosa fabularum figmenta conposuit, ut infra dicemus.</p>
				</div>
				<div>
					<p><lb/>Anno Domini CXLII° Tytus Antoninus aput Romanos regnavit an[nis] XXII et men
						<lb/>[sibus] III. Qui Pius propter clemenciam dictus est, pater patrie, quia cautionibus incensis debita
						<lb/>relaxavit, errarium opulentum servavit, regibus amicis non minus venerabilis quam terribilis.
						<pb n="110"/>
						<lb/>Huius Antonini anno I° Yginus Rome fuit episcopus, qui clerum conposuit et gradus distribuit
						<lb/>et unum patrinum in tribus sacramentis aut singulos in singulis assignavit.
						<lb/>Cui successit Pius, qui ab angelo didicit pascha in die dominico celebrandum, quod adhuc
						<lb/>secundum legem servabatur. Pio substituitur Anicetus, qui statuit, ne clericus
						<lb/>comam nutriat. His temporibus Valentinianus et Cerdo et Marcion heretici Romam venerunt.
						<lb/>Valentinianus dicebat duo esse principia, profundum et silentium, et ex his XXX orta secula.
						<lb/>Cerdo quoque et Marcion duo principia, bonum et malum; ambo resurrectionem carnis
						<lb/>negabant, anime tantum salutem promittebant. In Alexandria vero Basilides suam doctrinam
						<lb/>evomuit, docens CCC<hi rend="sup">os</hi> LXV celos secundum numerum dierum anni, unde hoc nomen
						<lb/>“Abraxas” conmendabat, quia numerum istum contineat. Cuius discipuli se Gnosticos
						<lb/>nominabant a presumptione excellentioris scientiae, sed ab aliis dicebantur Borborite, id est
						<lb/>cenosi, a turpitudine, quam in mysteriis exercebant, contra que scripsit doctus Agrippa.
						<lb/>Eisdem quoque temporibus fuit Galienus medicus, qui Pergami natus, claruit Rome. Et
						<lb/>Aquila post LXX fuit interpres, natione Ponticus; et Policarpus, Iohannis apostoli discipulus,
						<lb/>Smirnensis episcopus, alibi dicitur Ephesinus, orationis voto Romam venit, qui obvians
						<lb/>Marcioni dicenti: “Cognosce nos”, respondit: “Cognosco primogenitum Sathanae”. Praxedis, Potentiana
					<lb/>Rome virgines claruerunt.</p>
				</div>
				<div>
					<p><lb/>Anno Domini CLXV° Marcus Antoninus, qui et Severus, et cum eo frater Lucius
						<lb/>Aurelius regnavit aput Romanos annis XVIIII et men[se] I. Usque ad hoc tempus singulares
						<lb/>fuerunt augusti, hic primum bini. Hii Seleutiam ceperunt, de Parthis triumpharunt. Contra
						<lb/>Germanos et Sarmatas, Marcomannos, Squados, Dacos, Wandalos, Suevos, Pannonios dimicarunt.
						<lb/>Et cum siti exercitus estuaret, quibusdam militibus Christianis, qui sub eo militabant,
						<lb/>orantibus contra spem largissimus ymber effusus est in exercitu, sed in hostes fulgur et ignis.
						<lb/>Marcus defuncto fratre filium suam Commodum fecit regni consortem. Multis multa largitus
						<lb/>est, ita quod erarium exhausit. Pecuniam, que fisco debebatur, tabulis incensis remisit,
						<lb/>et ne quid bonitati deesset, severiores leges novis constitutionibus temperavit; ádeo magnificus fuit,
						<lb/>ut C simul leones exhibuerit. Cumque Smyrna civitas Asiae terraemotu corruerit, per
						<lb/>decennium ad ipsius instaurationem tributa remisit. Octavo anno Marcii Antonini Sother
						<lb/>Rome fit episcopus, qui constituit, ut monacha pallam non contingat, et instituit de sponsis
						<lb/>benedicendis. Post quem Eleuterius, qui confirmavit, ut nulla esca a Christianis repudietur.
						<lb/>Quo mandante Lucius rex Britanicus Christianus effectus est. Sed persecutio in Christianos
						<lb/>invaluit, ita quod Policarpus in Asia et multi alii et in Galylea plurimi martyrium sustinuerunt.
						<lb/>Sed Iustinus phylosophus et Theophilus Anthiocenus et Papias Ieropolitanus, Appollinaris
						<lb/>Asianus, Dionisius Chorintus et Melito Sardensis episcopi claruerunt. Sed Tacianus et
						<lb/>Bardesanes heretici venenosas doctrine fialas effuderunt. Dogmatizabat namque
						<lb/>Tacianus nuptias et fornicationem ad paria iudicanda. Qui evangelium unum ex quatuor conposuit,
						<lb/>quod Diateseron nominavit, et adhuc habetur a multis; cuius discipuli Taciani et Enoratitea
						<pb n="111"/>
						<lb/>vocati sunt et postea Severiani a Severo discipulo eius. Hisque temporibus
						<lb/>tanta fuit pestis per Urbem et orbem, quod pené usque ad internitionem Romanus deleretur
					<lb/>exercitus. Acticus phylosophus extitit.</p>
				</div>
				<div>
					<p><lb/>Anno Domini CLXXXIIII. Comodus Marci filius regnavit aput Romanos an[nis]
						<lb/>XIII; nichil paternum habuit, nisi quod contra Germanos dimicavit. Septembrem a suo nomine
						<lb/>Comodus nominari voluit. Termas Rome fecit. Uxoris poculo est occisus; ádeo
						<lb/>nequam fuit, quod etiam mortuus hostis humani generis diceretur, quia multos nobilium interfecit.
						<lb/>Huius temporibus Hyrenes Lugdunensis episcopus, Policarpi discipulus, Demetrius
						<lb/>Alexandrinus, Serapio Anthiocenus claruerunt episcopi et Panthenus phylosophus theologus
						<lb/>Alexandrinus et Apollonius martyr et Theodocio Ephesinus interpres et Clemens Alexandrinus,
						<lb/>qui multa conscripsit. Protus et Iacinctus et Eugenia martirio coronati sunt.
						<lb/>Hisque temporibus fuerunt Catafrige, a Frigia dicti heretici, qui secundas nuptias condempnabant.
						<lb/>Quorum auctor fuit Montanus, qui se Paraclitum nominabat, habens secum
						<lb/>duas mulieres, Priscam et Maximillam, insani spiritus, que se prophetissas esse iactabant. Hisque
						<lb/>temporibus Victor Eleutero in apostolica sede successit. Cuius temporibus
						<lb/>mota est questio in Asia, si celebrandum sit pascha in XIIII. luna. Unde Victor precepit
					<lb/>orientalibus, ut cum Romana ecclesia pascha die dominico post lunam XIIII. celebrarent.</p>
				</div>
				<div>
					<p><lb/>Anno Domini CLXXXXVII. Helyus Pertinax regnavit aput Romanos men[sibus] VI.
						<lb/>Hic septuagenario maior, cum prefecturam Urbis ageret, ex senatus consulto imperare iussus
						<lb/>[est], et quia pertinaciter resistebat, Pertinax dictus est. Quem cum senatus rogaret,
						<lb/>quod uxorem suam vocaret augustam, respondit sufficere, quod regnaret invitus. Pertinax
					<lb/>scelere Iuliani occiditur.</p>
				</div>
				<div>
					<p><lb/>Anno Domini CLXXXXVII. Iulianus aput Romanos regnavit men[sibus] VII, quem
					<lb/>aput pontem Milvium Severus occidit.</p>
				</div>
				<div>
					<p><lb/>Anno Domini CXCVIII. Severus aput Romanos regnavit annis XVIII. Hic fuit ex
						<lb/>Affrica oriundus, philosophus civilibus studiis clarus, sed parcus; multa bella feliciter gessit. Nam
						<lb/>Parthos, Arabas, Britannos superavit et quendam Clodium Albinum, qui fuerat in morte
						<lb/>Pertinacis et se cesarem in Gallia fecit, aput Lugdunum occidit. Ut receptas provincias
						<lb/>securitate muniret, vallum fecit a mari ad mare per CXXXII milia passuum. Termas Rome fecit.
						<lb/>Christianos persecutus est. Demum Eboraci moritur in Britania. Cuius temporibus
						<lb/>Zepherinus Rome fuit episcopus, qui precepit altaris vasa fore vitrea, que prius erant lignea.
						<lb/>Narcissus Iherosolimitanus claruit et Symachus interpres quartus, et Leonides pater Origenis
						<lb/>martirio coronatur. Et contra filius Origenes in Alexandria studiis enutritur, Clementis
						<pb n="112"/>
						<lb/>discipulus fuit, seipsum ad litteram castravit, multos ad fidem convertit, multa conscripsit,
						<lb/>in omni scientia peritus fuit, a XVIII. sue etatis anno docuit, sed plus nocuit, quia
					<lb/>sicut melior in bonis, sic peior in malis.</p>
				</div>
				<div>
					<p><lb/>Anno Domini CCXVII. Antoninus Severi filius, proprio nomine Bassianus, regnavit
						<lb/>aput Romanos an[nis] VII et men[sibus] VI, dictus cognomento Caracalca, a genere vestis,
						<lb/>qua utebatur, et eius nomine Antoniana vocata est; termas Rome fecit, que dicte sunt
						<lb/>Antonianae. Inpaciens libidinis fuit usque adeo, quod novercam duxit uxorem; nichil memoriale
						<lb/>preter que diximus fecit. Temporibus huius quinta edicio inventa est in Iherico, cuius
						<lb/>auctor non apparuit. Ammonius Alexandrinus canones ewangeliorum conposuit. Iherosolimis
						<lb/>Alexander adhuc vivente Narcisso episcopus ordinatur propter etatem, habebat enim CXVI°
						<lb/>annos, cum eo pariter ecclesiam rexit. Sed Tertulianus sanctam impugnavit ecclesiam;
						<lb/>et persecutio magna fuit Christianorum. Nam Felicitas et Perpetua pro Christo passe sunt aput
					<lb/>Kartaginem et septem fratres, filii Felicitatis.</p>
				</div>
				<div>
					<p><lb/>Anno Domini CCXXIII. Macrinus aput Romanos regnavit an[no] I et men[sibus] II,
					<lb/>nil dignum memoria fecit.</p>
				</div>
				<div>
					<p><lb/>Anno Domini CCXXIIII. Marcus Aurelius Antoninus aput Romanos regnavit an[nis]
						<lb/>IIII. Hic extitit impudicus usque adeo, quod nullum genus obscenitatis obmisit. Cuius
						<lb/>imperii anno primo Calixtus Rome fit episcopus, qui fecit ecclesiam trans Tyberim et constituit
						<lb/>quater in anno ordinationes fieri et ieiunia celebrari. Elyogabalum templum fuit Rome
						<lb/>edificatum, et Capitolium incensum, et sinistra manus Iovis fulmine fuit liquefacta. In Palestina
					<lb/>vero Nicopolis edificatur, quae prius Emaus vocabatur. Sexta edicio inventa est Nieapoli.</p>
				</div>
				<div>
					<p><lb/>Anno Domini CCXXVIII. Alexander aput Romanos regnavit an[nis] XIII. Hic Xersen
						<lb/>regem Persarum vicit et discipline militaris tam severus corrector fuit, ut quasdam legiones tumultuantes
						<lb/>exauctorizaverit. Ulpianum, Paulum, Papinianum iuris peritos assessores habuit. Termas
						<lb/>edificavit. Eunuchos reprobavit, dicens esse tercium genus hominum nec videndum nec in usu
						<lb/>habendum; demum aput Maguntiam decollatus est. Huius temporibus Urbanus Rome
						<lb/>fit episcopus, qui convertit Valerianum virum sancte Cecilie, et primus instituit ecclesias habere
						<lb/>predia et constituit sacra vasa aurea vel argentea vel stagnea. Post hunc Poncianus ibidem
						<lb/>fit episcopus. Origenes vero, qui in Alexandria claruit, ad Cesaream Palestinae transivit. Et
						<lb/>corpus beati Thome apostoli de India translatum est in Edissam Syrie civitatem.
						<lb/>Agapitus martyrio coronatur. Sed Berillus hereticus ecclesiam impugnavit. Sabellius
						<lb/>hereticus desipuit, cuius discipuli Sabelliani et Patripassiani dicti sunt, quia
					<lb/>idemtitatem et trinitatem dogmatizantes patri asscribebant eciam passionem.</p>
				</div>
				<pb n="113"/>
				<div>
					<p><lb/>Anno Domini CCXLI. Maximianus aput Romanos regnavit an[nis] III. Hic ex corpore
						<lb/>militari primus ab exercitu sine senatus auctoritate imperator electus est; qui fuit persecutor
						<lb/>ecclesiarum. Sub quo Pontianus Romanus pontifex in Sardiniam deportatus martyrio coronatus
					<lb/>est.</p>
				</div>
				<div>
					<p><lb/>Anno Domini CCXLIIII. Gordianus aput Romanos regnavit an[nis] VI. Quo Romam
						<lb/>ingresso Pupienus et Albinus, qui imperium arripuerant, interfecti sunt. Hic Parthos, Persas et
						<lb/>Medos superavit, sed fraude Phylippi occisus est. Cuius tempore Antherus Rome fit
						<lb/>episcopus, qui passiones martyrum statuit esse legendas et episcopos causa utilitatis posse
						<lb/>transferri. Cui successit Fabianus, qui testimonio sancti spiritus super caput eius in columbae specie
						<lb/>descendentis dicitur ordinatus; qui statuit crisma singulis annis consecrari et vetus
					<lb/>conburi.</p>
				</div>
				<div>
					<p><lb/>Anno Domini CCL. Philyppus aput Romanos regnavit an[nis] VII. Qui filium suum sibi
						<lb/>equivocum regni consortem effecit et urbem sui nominis in Trachia construxit. Et primus
						<lb/>omnium ex Romanis imperatoribus in Christum credidit et, ut dicitur, Christianus effectus
						<lb/>est; cui, cum vellet in paschali sollempnitate conmunicare, negavit episcopus, donec
						<lb/>peccata confessus staret inter penitentes, quod patienter fecit. Hic thesauros beato Sixto
						<lb/>donavit. Filius Phylippus adeo severus fuit, quod nullo commento ad videndum moveri
						<lb/>potuerit. Senior Verone, iunior Rome occiditur. Horum anno secundo fuit Romane urbis
						<lb/>millesimus annus expletus, unde sollemnitas magna celebrata est tribus diebus et tribus noctibus.
						<lb/>Huius temporibus fuerunt heretici dicentes animas simul cum corporibus interire, cum
						<lb/>corporibus iterum suscitandas. Item et alii nomine Elcheseite, qui licet de novo et
						<lb/>veteri Testamento quibus voluerint testimoniis uterentur, tamen multa refutabant, ut
					<lb/>apostolum, et dicebant se habere librum de celo lapsum.</p>
				</div>
				<div>
					<p><lb/>Anno Domini CCLVII. Decius aput Romanos regnavit an[no] I et men[sibus] III. Hic
						<lb/>de Panonia natus fuit, civile bellum oppressit, filium cesarem fecit; et cum Phylippos, patrem et
						<lb/>filium, occidisset, in odium eorum Christianos persecutus est et beatum Laurentium et Ypolitum
						<lb/>interfecit. Huius tempore Alexander Iherosolimorum episcopus martyrium subiit,
						<lb/>Felicissimus et Agapitus, Fabianus pontifex Romanus, Abdon et Sennen. Beata Agatha
					<lb/>Cathanensium martyrio coronatur.</p>
				</div>
				<div>
					<p><lb/>Anno Domini CCLVIII. Gallus cum filio Volusiano aput Romanos regnavit an[nis] II
						<lb/>et men[sibus] IIII. Quorum temporibus Cornelius Rome fuit episcopus, qui sacerdotibus
						<lb/>concessit pro fide iurare. Sub quo dum apostolorum corpora furarentur, factus est terremotus
						<lb/>in Urbe, fueruntque corpora aput catacumbas inhumata per annum, que postea Cornelius
						<lb/>sepelivit. Post quem Lucius Rome sedit episcopus, qui precepit, ut duo presbiteri et tres
						<lb/>diaconi episcopo assistant propter bonum testimonium. Lucio successit Stephanus martyr,
						<lb/>qui precepit vestimenta sacra nisi a sacris hominibus et in sacris usibus non contingi.
						<lb/>Lucio et Stephano Cyprianus scripsit epistolas et Dionisius Alexandrinus episcopus. Qui
						<lb/>cum scripta legeret hereticorum, a fratribus est reprehensus, sed visionem audivit sibi
						<lb/>dicentem: “Lege omnia, quecumque in manus tibi venerint, quia sic probare singula queque et
						<lb/>discere potes”. Novatus Romanus presbiter hereticus exstitit, a quo Novatiani dicti sunt,
						<pb n="114"/>
						<lb/>sed se Catharos appellabant, id est mundos, propter mundiciam, quam sibi arrogabant. Secundas
						<lb/>nuptias non admittebant, reconciliacionem penitentibus denegabant. Horum temporibus
					<lb/>fuit pestis, que pene genus humanum extinxit.</p>
				</div>
				<div>
					<p><lb/>Anno Domini CCLVIII. Emilianus, natione Maurus, aput Romanos regnavit mensibus
					<lb/>II. Tercio namque mense luit penam tyrannidis occupate.</p>
				</div>
				<div>
					<p><lb/>Anno Domini CCLVIIII. Valerianus et Galienus, Valeriani filius, aput Romanos regnaverunt
						<lb/>an[nis] XV. Valerianus in Retia electus est ab exercitu, Galienus Rome a senatu. Valerianus
						<lb/>persecutus est Christianos, sed non diu, quia, dum bellum gereret in Mesopotamia,
						<lb/>captus est a Sopore rege Persarum et aput Parthos ignobili servitute consenuit. Nam Sopor equum
						<lb/>ascensurus pedem eius cervicibus inponebat. Galienus vero prius feliciter, demum perniciose
						<lb/>gessit imperium. Nam eo in omnem lasciviam dissoluto Germani venerunt usque ad Ravennam, Alamanni
						<lb/>vastatis Gallis transierunt Ytaliam. Datia perditur, Grecia, Macedonia, Pontus et Asya
						<lb/>per Gothos depopulantur. Quadi, Sarmate Panonias occuparunt, Parthi Mesopotomiam et
						<lb/>Syriam. Germani obtinuerunt Yspanias ceperuntque Tereconem civitatem. Horum
						<lb/>igitur imperium Romano fuit nomini perniciosum illorum ignavia seu infelicitate. Galie
						<lb/>demum per Postumum et Victorinum, qui in Gallia purpuram accepit, receptae sunt. Demum
						<lb/>Galienus Mediolani moritur. Temporibus Galieni fuit Zeno Veronensis episcopus, qui
						<lb/>Galieni filiam demoniacam liberavit, cui rex coronam donavit. Hisque temporibus
						<lb/>Romae sedit episcopus Dionisius, qui parochias divisit et propter penitentes in singulis presbiteros
						<lb/>ordinavit. Cyprianus primo rethor, deinde presbiter, demum Carthaginensis episcopus, coronatur
						<lb/>martyrio, eodem die quo Cornelius, sed non eodem anno. Similiter et Marinus civis Iherosolimitanus
						<lb/>militaris martyr effectus est, Prothus etiam et Iacinctus. Sed Paulus
						<lb/>Samosatenus hereticus extitit, qui Christum solum hominem confitebatur, et Manes, a quo
						<lb/>Manichei, qui fuit de Persia, qui nunc dicebat se Christum, nunc Paraclytum, et fecit
					<lb/>duodecim discipulos adinstar Christi.</p>
				</div>
				<div>
					<p><lb/>Anno Domini CCLXXIIII. Claudius aput Romanos regnavit an[no] I et men[sibus]VIIII.
						<lb/>Hic parcus fuit, modestus, iustus et regende rei publice ydoneus. Qui Gothos Yliricum et
						<lb/>Macedoniam vastantes prelio vicit, Alamannos prope lacum Benacum superavit; ob que clypeus
						<lb/>aureus et aurea statua fuit ei in Capitolio collocata, et post mortem divus appellatus est. Cuius
						<lb/>temporibus Marius et Martha cum filiis Audifax et Abacuc de Persida causa orationis
					<lb/>Romam venerunt, ubi martyrio coronati sunt.</p>
				</div>
				<div>
					<p><lb/>Anno Domini CCLXXVI. Quintilius frater Claudii a senatu imperator eligitur, sed
					<lb/>XVI. die sui imperii aput Aquileiam occiditur.</p>
				</div>
				<pb n="115"/>
				<div>
					<p><lb/>Anno Domini CCLXXVI. Aurelianus aput Romanos regnavit an[nis] V et men[sibus] VI,
						<lb/>vir in bello potens, haud dissimilis Alexandro. Qui tribus preliis in Ytalia scilicet aput Placenciam
						<lb/>et Ticinum, victor extitit. Tetricum, qui adhuc Galliam tenebat, superavit et
						<lb/>Aurelianis civitatem edificavit et Zenobiam uxorem quondam Odenati, que mortuo
						<lb/>viro adhuc Orientis tenebat imperium, superavit aput Inmas, non longe ab Anthyochia. Cum
						<lb/>itaque triennio Romanum orbem ab invasoribus liberasset, ingrediens Romam
						<lb/>triumphum habuit quasi receptor Orientis et Occidentis, precedentibus eum Tetrico et Zenobia, a
						<lb/>qua Rome Zenobia familia nuncupatur. Hic primus aput Romanos diadema capiti suo imposuit et
						<lb/>aurata veste usus est. Hic Romam firmioribus muris cinxit. Templum soli edificavit, populo
						<lb/>usum porcine carnis instituit. Demum, cum Greciam introisset, inter Constantinopolim et
						<lb/>Herachiam fulmen iuxta ipsum cecidit, et non multo post occisus est et inter deos adnumeratus
						<lb/>est. Huius temporibus Paulus Samosatenus hereticus in Antyochenos
					<lb/>concilio dampnatus est.</p>
				</div>
				<div>
					<p><lb/>Anno Domini CCLXXXII. Tacitus aput Romanos regnavit men[sibus] VI, vir egregius,
					<lb/>sed nichil potuit morte preventus.</p>
				</div>
				<div>
					<p><lb/>Anno Domini CCLXXXIII. Florianus aput Romanos regnavit men[sibus] II et diebus
					<lb/>XXIII, nil egit dignum memoria.</p>
				</div>
				<div>
					<p><lb/>Anno Domini CCLXXXIII. Probus aput Romanos regnavit an[nis] VI, men[sibus] III,
						<lb/>vir militaris et civilis, qui Gallias a barbaris occupatas recepit, et cum bella innumera peregisset,
						<lb/>pacem orbi recuperavit, dicens milites in brevi necessarios non futuros. Cuius
						<lb/>temporibus Felix Rome sedit episcopus, qui constituit missas super memorias martyrum
						<lb/>celebrari. Cui successit Marcus, qui statuit, ut nullus, etiamsi maioris probitatis et
						<lb/>scientiae, preponat se prius ordinato. Hic sanctus martyrium evasit. Cui successit Euticianus,
						<lb/>qui suis manibus multos martyres sepelivit, et novas fruges et uvas benedici constituit. Et invaluit
						<lb/>heresis Manicheorum dogmatizans duo principia, bonum et malum, purgationem per sua
						<lb/>sacramenta promittens; non recipiebant vetus Testamentum et novum corrumpebant; que
					<lb/>usque in hodiernum diem venenum effudit.</p>
				</div>
				<div>
					<p><lb/>Anno Domini CCLXXXVIIII. Carus aput Romanos regnavit an[nis] II cum filiis
						<lb/>Numeriano et Carino, quos cesares instituit. Carus vero, cum Parthos et Persas vicisset,
						<lb/>super Tygridem fulmine hictus interiit. Numerianus per insidias, Carinus in prelio brevi
						<lb/>tempore occiduntur. Quorum tempore Gaius Rome sedit episcopus, qui statuit,
					<lb/>ut VII Romani diacones soli pape ministrent.</p>
				</div>
				<div>
					<p><lb/>Anno Domini CCXC. Diocletianus aput Romanos regnavit an[nis] XX. Hic Herculium
						<lb/>Maximianum cesarem fecit, qui pacem Gallie reformavit. Ideoque ex cesare fecit augustum,
						<lb/>assumens eum in consortem imperii. Et quia Britania, Affrica, Egyptus et Oriens occupabantur,
						<lb/>Constantium quoque et Galerium cesares fecit. Constancio privignam Herculii dedit
						<lb/>uxorem nomine Theodoram, Galerio suam filiam dedit uxorem nomine Valeriam. Cum
						<lb/>his igitur et per hos Britaniam recepit et Galliam et Affricam et Egyptum. Cum itaque
						<pb n="116"/>
						<lb/>Dioclecianus victis hostibus tam gloriose regnaret, primus se ut deum adorari precepit
						<lb/>et gemmas vestibus inseri iussit et calciamentis. Prius enim imperatores salutabantur ut iudices
						<lb/>et sola purpura privatum habitum exercebant. Termas Rome fecit. Dioclecianus et
						<lb/>Maximianus Rome triumphum habuerunt, precedentibus victis hostibus et preda victorum.
						<lb/>Demum Dioclecianus Nichomedie, Maximianus Mediolani purpuram deposuerunt et privatam vitam
						<lb/>elegerunt, dicentes se propter etatem minus aptos et ydoneos regimini rei
						<lb/>publicae. Quod de nullo fuit auditum. Temporibus Diocleciani et Maximiani
						<lb/>Marcellinus Rome fit episcopus, qui conpulsus est a Diocleciano sacrificare incensum ydolis.
						<lb/>Sed collecto concilio CXV episcoporum dicentium: “Collige causam tuam in synu tuo”,
						<lb/>talem in se sententiam tulit: “Iudico me deponendum et anathaematizo, quicumque corpus meum
						<lb/>sepulture tradiderit”. Et pergens ad Dioclecianum confessus est se Christianum. Quo audito
						<lb/>Dioclecianus eum decollari precepit. Cui successit Marcellus, cui, cum iacuisset per XXX
						<lb/>dies corpus martyris inhumatum, beatus Petrus apparuit in visione dicens: “Marcelle, sepeli
						<lb/>corpus fratris mei Marcellini iuxta me, ut quos non separavit martyrium, quosque iustificavit Dei
						<lb/>gracia, non separet sepultura”: quod et factum est, quia secus pedes apostoli sepultus est. Post
						<lb/>hec Marcellus cimiteria fecit propter sepulturas martyrum, XXV titulos in Urbe constituit et
						<lb/>dioceses propter eos qui converebantur adaugens divisit. Quem Dioclecianus ad custodienda
						<lb/>animalia publica in domo Lucine damnavit, quae ecclesiam rerum suarum fecit heredem. In qua
						<lb/>vitam finivit et sepultus [est], ubi eius nomine ecclesia titulata est. Hisque temporibus
						<lb/>ingens fuit per totum orbem Christianorum persecutio et ecclesiarum subversio et
						<lb/>martyrum multiplicatio, ita quod in uno mense XVII milia martyrum coronati sunt.
						<lb/>Hisque tomporibus passisunt Dorotheus et Gorgonius cubiculares regii aput Nicomediam.
						<lb/>Sed Gorgonius translatus est Romam. Firmus et Rusticus Bergomates et Alexander,
						<lb/>Eufemia et Anastasia et Sebastianus, vir militaris, et Victor similiter miles, Felix et
						<lb/>Fortunatus et Pancracius puer, et in Campania sanctus Erasmus episcopus martyr, et
						<lb/>gloriosi martyres Primus et Felicianus, Vitus, Modestus et Crescentia, Simplicius, Faustinus
						<lb/>et Beatrix, Cyriacus, Largus et Smaragdus et Panthaleon aput Nicomediam, Genesius
						<lb/>martyr aput Romam aliusque Genesius martyr aput Arelatum. Felix et Adauctus
						<lb/>et Nicomedes et Mauricius cum sociis suis, Cosmas et Damianus, Dionisius et Domninus,
						<lb/>Rusticus et Eleuterius et Quintinus Virmendensis, et IIII Coronati et Theodorus
						<lb/>et Romanus et Grisogonus et Saturninus et Lucia virgo et Gregorius presbiter
						<lb/>et martyr, cuius passio aput Spoletum, sed corpus per episcopum translatum creditur
					<lb/>esse Cremonae.</p>
				</div>
				<pb n="117"/>
				<div>
					<p><lb/>Anno Domini CCCX. Constantius et Galerius, qui prius cesares erant, creantur
						<lb/>augusti et diviserunt orbem, et Constantius Ytaliam, Gallias et Affricam, Galerius vero Ylliricum,
						<lb/>Orientem et Asiam obtineret; sed Constantius, vir egregius et civilis, fisco divitias non
						<lb/>accumulans, dicens publicas opes melius a privatis haberi quam intra unum claustrum servari,
						<lb/>solis Gallis voluit esse contentus; amicus fuit Christianorum, quos in sua religione consistere
						<lb/>concessit. Obiit autem Eboraci et inter divos relatus est. Reliquit vero tres notandos
						<lb/>filios, scilicet Constantinum de Helena concubina et Dalmatium et Constantium de Theodora
						<lb/>uxore legitima. Dalmatius genuit alium Dalmatium, Constancius vero Gallum et
						<lb/>Iulianum, sed Constantinus concubine filius successit ei, rex in Britania factus. Galerius, vir
						<lb/>militaris, in Yllirico moratus duos cesares fecit, Maximinum, quem prefecit Orienti, et Severum,
						<lb/>cui dedit Ytaliam. Sed interim Maxentius filius Herculii Maximiani Rome a pretorianis augustus
						<lb/>appellatur. Veniens ergo Severus in Ytaliam a Galerio missus Urbem obsedit, sed a militibus
						<lb/>desertus est et fugiens Ravennam interfectus est. Respiravit Herculius Maximianus ad resumendum
						<lb/>fastigium, intendens nudare filium. Profectus est igitur ad Constantinum, cui Faustam
						<lb/>filiam dederat in uxorem. Sed et cum eum interficere vellet, detectis insidiis per filiam,
						<lb/>que viro detexit, fugit Herculius Marsiliam, ubi mortuus est. Per idem tempus Galerius
						<lb/>fecit Licinium imperatorem, imperii sibi consortem. Sicque Galerio defuncto res
						<lb/>publica a quatuor imperatoribus regebatur, Constantino, Maxentio, Licinio et Maximino. Maximinus
						<lb/>persecutione facta in Christianos moritur aput Tharsum, sicque Licinius solus obtinuit Orientem.
						<lb/>Constantinus autem, cum iam regnasset V an[nis], affectavit tocius orbis imperium;
						<lb/>et cum sollicitus esset, quem deum in bello haberet auctorem, in VI° anno regni sui congregata
						<lb/>multitudine barbarorum super Danubium contra eum, vidit in somnio crucis signum
						<lb/>in celo splendere et audivit sibi dici Grece: “toitoninica”, quod Latine sonat: “In hoc
						<lb/>vince”. Iussit igitur hoc signum ex auro et preciosis lapidibus fabricatum in vexillo et armis
						<lb/>portari. Fretus igitur hoc signo et sacerdotum consilio, qui dicebant ei, quod Christus
						<lb/>in hoc signo vicit mortem, diabolum et infernum et victoriosus celos ascendit, audacter
						<lb/>congressus est et obtinuit; veniensque Romam movit bellum adversus Maxentium et vicit
						<lb/>eum et occidit aput pontem Milvium; et ita Constantinus Roma potitus est et Italia. Adhuc
						<lb/>Dioclecianus vivebat, et in villa sua moritur et solus omnium privatorum inter deos refertur.
						<lb/>Licinius orientalis imperator Christianos persequitur; sub quo Basilius Pontinus episcopus
						<lb/>martyrio coronatur; sed demum Thesalonice privatus occiditur. Constantinus ergo monarcus
						<lb/>effectus est, qui tres filios, scilicet Constantinum, Constantium et Constantem, cesares instituit,
						<lb/>qui preessent Galliae, Orienti et Ytaliae; de Gothis, Cypris et multis aliis triumphavit;
						<pb n="118"/>
						<lb/>multas leges conposuit, ed uxorem Faustam occidit. Constantini temporibus
						<lb/>Eusebius Rome sedit episcopus, sub quo, ut quidam aiunt, inventa est crux domini nostri
						<lb/>Iesu Christi, et baptizatus est Iudas, qui et Cyriacus vocabatur. Eusebius Constantinum cathezizavit.
						<lb/>Eusebio successit Melchiades, qui statuit, ne die dominico nec V<hi rend="sup">a</hi> feria ieiunaretur;
						<lb/>cui intra missarum sollempnia revelata sunt nomina IIII<hi rend="sup">or</hi> Coronatorum, que prius latebant
						<lb/>incognita. Tymotheus Rome pro Christo patitur, cuius martyrium Melchiades dedicavit.
						<lb/>Sed et hic Melchiades martyrio coronatus est. Omnes pontifices preter Marcum huc usque
						<lb/>martyres extiterunt. Post hunc Silvester Rome fit episcopus, qui prius propter persecucionem
						<lb/>Christianorum in monte Syrapte latebat. Quo latente Constantinus, qui variis
						<lb/>curis implicitus distulerat baptizari, lepra percussus est. Qui, cum ei consultum fuisset, ut
						<lb/>in puerorum sanguine lavaretur, audiens maternos fletus ait: “Dignitas Romani imperii de
						<lb/>fonte nascitur pietatis”; et sic pietas imperatoris pii iussit matribus filios reddi; propter quam
						<lb/>pietatem proxima nocte misit dominus Iesus apostolos suos Petrum et Paulum ad
						<lb/>eum, qui suaserunt, ut per Silvestrum baptismum acciperet et per orbem ecclesias
						<lb/>restauraret. Citatus ergo Silvester ad eum veniens monuit, ut per ebdomadam ieiunaret,
						<lb/>templa ydolorum clauderet, incarceratos relaxaret, elimosinas faceret. Quibus peractis
						<lb/>baptizavit eum; coram quo, Cratone philosopho et Zenophylo illustri iudicibus, superavit XI
						<lb/>Iudeos de fidei nostre articulis disputantes, probans, quod tres sunt persone et unus
						<lb/>deus, et quod Christus deus est, et quod ipse sit, qui a prophetis pronunciatus est; XII<hi rend="sup">m</hi>
						<lb/>vero Iudeum superavit vivificando thaurum, quem verbo Iudei occiderant. Ad hec igitur
						<lb/>Helena mater augusti, que iudayzare inceperat, ad fidem conversa est, et ad maiorem
						<lb/>nostre fidei assertionem cuiusdam draconis ora conclusit. Proinde Christiana religio
						<lb/>brevi tempore multiplicata est et per orbem usquequaque diffusa est, et que hactenus
						<lb/>in latebris convenit, exnunc auctoritate principum predicavit publice Christi et ecclesie
						<lb/>sacramentum. Nam edicto Constantini templa gentilium subvertuntur, ecclesiae construuntur.
						<lb/>Nam et ipse ecclesiam beati Petri, terram, ut est cernere, ipsemet fodiens, et alias patriarchales
						<lb/>Rome construxit. Refugientibus ad ecclesias inpunitatem promisit. Decimas ad hedificationem
						<lb/>ecclesiarum censuit offerendas et per iudices exigendas; dominice diei vacationem
						<lb/>indixit, crucis patibulum prohibuit. Signum crucis in numismate figurari precepit;
						<lb/>possessiones ecclesiis concessit. Nam et regalia Silvestro dedit et statuit, ut omnes episcopi
						<lb/>subsint Romano pontifici, sicut iudices imperatori. Et ut ecclesia in tranquillitate maneret,
						<lb/>Bizancium secessit, quam fabricis et honoribus ad tantum fastigium provehere molitus est, ut
						<lb/>Rome faceret emulam, et secunda Roma diceretur; que a Constantino Constantinopolis
						<lb/>appellatur. Silvester itaque Rome sedens auctoritate pontificali publice usus est,
						<lb/>qui statuit, ne Romanus presul ab aliquo iudicetur, et ne presbiter nisi XL testibus condempnetur,
						<lb/>et ne maior a minore accusetur, et ne clericus ante laicum iudicetur. Preterea nomina
						<lb/>dierum in ferias conmutavit et in IIII<hi rend="sup">a</hi> et VI<hi rend="sup">a</hi> feria et sabbato ieiunium diffinivit propter
						<pb n="119"/>
						<lb/>dominicam sepulturam. In dominico vero die sollempnizandum propter resurrectionem
						<lb/>et in V. feria propter ascensionem. Qui quoque statuit, quod presbiter crismate liniat
						<lb/>baptizatum in vertice, et precepit in ecclesia uti dalmatica semiplena, que pocius fuit collobii
						<lb/>nomine appellanda. Sed his temporibus Arrius presbiter Alexandrinus multos suae
						<lb/>associavit inpietati, dogmatizans patrem et filium et spiritum sanctum non esse unius essentie;
						<lb/>contra quem Nicena fuit synodus congregata CCCXVIII episcoporum; ubi cum de fide
						<lb/>tractaretur, imperator ait ad sacerdotes: “Deus dedit vobis potestatem de nobis iudicandi, vos
						<lb/>autem non potestis ab hominibus iudicari”. Item: “Vos estis dii, non est conveniens, ut homo iudicet
						<lb/>deos, sed ille solus, de quo dicitur: <hi rend="italic">Deus stetit in synagoga deorum”</hi>. Ubi simbolum apostolorum
						<lb/>fidei est exaratum, et multa preterea per episcopos constituta. Donatus quoque impie
						<lb/>dogmatizavit, baptizatos rebaptizans et filium minorem patre et spiritum minorem filio
						<lb/>docens. Aiunt quidam, ut in Tripartita ystoria legitur, quod Constantinus
						<lb/>ultimo suae etatis anno baptizatus sit ab Eusebio Nicomediensi episcopo. Distulerat enim
						<lb/>tanto tempore baptizari, desiderans hoc in Iordane fluvio promereri; alii, quod baptizatus
						<lb/>a Silvestro, rebaptizatus ab isto Arriano, eo quod in dogma declinaverit Arrianum. Quod
						<lb/>si verum est, proh dolor! usus bono principio, malo concluditur fine, sed abhorret a vero,
						<lb/>ut catholica indubitanter credit ecclesia. Demum cum Constantinus bellum pararet in Persas, iuxta
						<lb/>Nicomediam mortuus est anno etatis suae LXVI, regni similiter XXX°I°, cuius mortem
						<lb/>crinita stella prenunciavit. Cuius temporibus Alexander Alexandrie fit episcopus, fortissimus
						<lb/>evangelii predicator, Pannucius confessor et episcopus Egyptius. Quirinus episcopus Scisianus
						<lb/>martyrio coronatur. Eusebius episcopus Cesariensis agnoscitur, qui fuit clavis scripturarum,
						<lb/>qui cum Pamphile et martire multa conscripsit. Metodius, qui fuit Tyri episcopus,
						<lb/>multa conposuit, qui ad extremum temporibus Constantini vel, ut quidam aiunt,
						<lb/>Decii et Valeriani martyrio coronatus est. Iuvencus presbiter Hyspanus evangelia versibus
						<lb/>dictavit heroycis. Spiridion Cyprorum fuit episcopus, ad cuius caulas, eum adhuc laycus
						<lb/>esset, fures accedentes nullo ligante subito ligabantur. Cui filia defuncta de quodam
						<lb/>deposito interroganti respondit. Cuius horreum, cum fideliter mutuantibus occurreret
						<lb/>plenum, cuidam fraudatori exinanitum apparuit. Qui quoque cibis aliis deficientibus
						<lb/>cuidam peregrino defecto carnes porcinas obtulit in quadragesima comedendas, et ne peregrinus
						<pb n="120"/>
						<lb/>comedere vereretur, precomedit. Antonius maximus extitit monachorum, cuius esca sal,
						<lb/>panis et aqua, prandii tempus solis occasus. Amos Egyptius duxit uxorem, cum qua XVIII
						<lb/>an[nis] in virginitate permansit; qui fluvium transiturus, cum se nudum erubesceret intueri, repente
						<lb/>in ulteriorem partem fluminis translatus est. Uticianus etiam nunc extitit, qui cum
						<lb/>intercederet pro quodam capto et non audiretur, ianuae clausae carceris sunt reserate
					<lb/>Dei virtute et vincti cathenae disrupte.</p>
					<p><lb/>Beatus etiam Nicolaus, de Patera urbe et Licia regione oriundus et Mirensis episcopus,
						<lb/>multis coruscavit miraculis, qui suis meritis suffragatur naufragis et potenter
						<lb/>et presto succurrit afflictis. Qui cum adhuc viveret, nocte in visione apparuit Constantino
						<lb/>et eparcho ipsius, minitans pro quibusdam stratilatibus, quos iniuste dampnare disposuerant,
						<lb/>nisi absolverent ipsos, quia invocaverant nomen eius. Eos igitur Constantinus
						<lb/>absolvit et beato Nicholao per ipsos munera misit, mandans non minari, sed orare.
						<lb/>Helena Constantini mater pergens Iherusalem locum dominicae passionis, ubi erectum
						<lb/>erat simulacrum Veneris, expurgavit; ubi tres cruces invenit, quarum una fuit dominica,
						<lb/>que orante Machario episcopo sic discernitur, quia tactu eius mortuus suscitatur, mulier
						<lb/>ab egritudine liberatur. Preterea clavos invenit, partem quorum in galea filii, partem
						<lb/>in freno posuit; sicque adimpletum est illud Zachariae: <hi rend="italic">Et erit quod in freno est sanctum
						<lb/>Domino</hi>. Ligni quoque pars est in theca sacerdotali, pars, ut dicitur, in statua Constantini.
					<lb/>His temporibus conversi sunt Indi et Hyberi.</p>
				</div>
				<div>
					<p><lb/>Anno Domini CCCXLI. Constantinus et Constantius et Constans regnaverunt an[nis] XXIIII.
						<lb/>Iusserat Constantinus, quod Dalmatius nepos, Dalmatii fratris filius, cum filiis imperaret.
						<lb/>Sed factione Constantii interemptus est. Constantinus aput Aquileyam occisus est.
						<lb/>Constans aliquando consulte regnavit, qui Francos domuit, sed Arrianus effectus
						<lb/>est, militibus intolerabilis, factione Magnetii tyranni haut longe ab Hyspania interfectus est.
						<lb/>Constantii fuit diversa fortuna. Nam a Persis multa perpessus est, Sapore rege Persarum Mesopotamiam
						<lb/>vastante et Nisibim civitatem obsidente. Magnentium tyrannum, qui Gallias,
						<lb/>Yspanias, Affricam et Ytaliam obtinuerat, vicit, et sic necem fratris vindicavit.
						<lb/>Magnentius victus aput Lugdunum se propria manu occidit, et Decentius frater eius, quem ad
						<lb/>tuendas Gallias cesarem miserat, audita morte fratris Senonis laqueo se suspendit. Quidam
						<lb/>quoque Vetranioni circa Illyricum electo regium insigne detraxit. Ad hec Gallum filium
						<lb/>patrui cesarem fecit et Orienti prefecit. Gallus autem Iudeos oppressit et multos nobiles
						<pb n="121"/>
						<lb/>Anthiochie interfecit. Sed demum a Constantio propter invidiam occisus est. Silvanus et,
						<lb/>qui res novas in Galliis moliebatur, extinctus est. Solus ergo Constantius princeps et augustus
						<lb/>in Romano fuit imperio. Qui Iulianum Galli fratrem cesarem fecit et Constantiam sororem sibi
						<lb/>dedit in uxorem eumque ad Gallias misit, ubi multa per ipsum egregia facta sunt. Demum
						<lb/>Iulianus barbaris subiugatis a militibus augustus appellatus est. Cumque adversum Constantium
						<lb/>arma moveret, Constantius nimia cogitatione inter Ciciliam et Capadociam mortuus est.
						<lb/>Temporibus Constantii Marcus Silvestro successit, qui statuit, ut Nicenum symbolum
						<lb/>alta voce a clero et populo post evangelium cantaretur. Et Marco successit Iulius, qui statuit,
						<lb/>ut nullus clericus causam diceret in publico, et ut omnia monumenta cartarum rerum ecclesiasticarum
						<lb/>per primiscrinium Romane scriberentur ecclesiae. Post Iulium Liberius Rome sedit episcopus.
						<lb/>Arriana impietas Constantii fulta presidio exiliis et aliis afflictionibus Athanasium
						<lb/>Alexandrinum episcopum, qui Alexandro successit et multa conscripsit, et alios Catholicos
						<lb/>persecuta est. Cum ergo Constantius preciperet Liberio, ut non communicaret Athanasyo,
						<lb/>viriliter restitit. Cumque minaretur exilium, respondit: “Maior est orbis Urbe,
						<lb/>et maior est ecclesie sanctio quam Urbis habitatio”. Cumque expensas mitteret exulanti,
						<lb/>noluit accipere. Eo igitur propter fidem in exilio misso iuraverunt omnes clerici, quod
						<lb/>nullum alium susciperent. Sed cum Felix diaconus ab Arrianis fuisset institutus, plurimi peieraverunt.
						<lb/>Postea cum ad instantiam matronarum de ipsius reversione Constantio supplicantium
						<lb/>rediisset, voluit Constantius utrumque ecclesiam gubernare, sed contraclamatum est: “Unus
						<lb/>Deus, unus Christus, unus episcopus”. Reversus autem, cum triennio in exilio permansisset,
						<lb/>noluit Urbem intrare, sed mansit aput Constantiam augustam, ubi nunc est ecclesia sancte
						<lb/>Agnetis; et ut sedaret crudelitatem principis, Rome concessit habere unam ecclesiam Arrianis.
						<lb/>Quod ne perniciosi foret instar exempli, a Catholicis cassatum est, et ne nomen eius inter
						<lb/>Catholicos reputetur, prohibitum est, licet sanctus sit et beato Ambrosio teste laudabilis. Auctore
						<lb/>Liberio pro collobiis, quibus Romani pontifices utebantur - quorum usum Eufrosinus
						<lb/>Pamphiliensis episcopus Romam veniens in beati Silvestri temporibus apportaverat –
						<lb/>propter nuditatem brachiorum introductus est usus dalmaticarum. Maximianus
						<lb/>quoque Treverorum episcopus Athanasium cum honore suscepit. Sed postmodum Athanasius
						<lb/>Alexandriam ad litteras Constantii reversus est. Eusebius quoque Vercellensis martyr et
						<lb/>episcopus natione Sardus, et Dionisius Mediolanensis episcopus et Romanus presbiter nomine Pancratius
						<lb/>dampnantur exilio, quia contradicebant Arrio. Serapion Egyptius multa
						<pb n="122"/>
						<lb/>conscripsit. Iohannes cognomento Sapiens Persarum episcopus et Eusebius
						<lb/>presbiter Romanus, confessor, et martyres Maximus presbiter et Archelaus diaconus
					<lb/>claruerut, cuius corpus Cremonam episcopus Lando portavit.</p>
					<p><lb/>Hylarius autem Pictaviensis episcopus multa de Christiana religione conposuit, qui fuit
						<lb/>lucifer Romanorum, lucerna ecclesiarum, lapis preciosus, qui ad quecumque ascendit, pulcro sermone
						<lb/>aureoque ore locutus est. Sed synodi aput Seleuciam, Ariminum et Mediolanum celebrantur,
						<lb/>in quibus dampnatur fides nostra, quia omnes pene toto orbe polluebantur ecclesie
						<lb/>Arriana impietate. Sed quidam Audeus, a quo Audiani, qui et Antropomorphite dicti
						<lb/>sunt, Deum conformem humanae ymagini dogmatizabat, quia dixit: <hi rend="italic">Faciamus hominem ad
						<lb/>ymaginem et s[imilitudinem] n[ostram]</hi>. Macedonius etiam actor erroris spiritum sanctum creaturam
						<lb/>esse docebat; unde eius discipuli Macedoniani vel Pneomatici vel Semiarriani, quia ex
						<lb/>parte consentiebant eis, dicebantur. Fotinus preterea negabat Christum ante secula
						<lb/>natum.Achacius non fuit novi erroris inventor, sed veteris imitator. Aecius quoque pro suis
						<lb/>cathegoriis et sylogisticis perplexionibus ab ecclesia pellitur. Apostoli namque nos dialeticam
						<lb/>non docuerunt; cuius discipuli dicebantur Aeciani, sed post vocati sunt Euno
						<lb/>miani ab Eunomio discipulo eius. Eudoxius etiam patrem dixit asebis et filium eusebes,
						<lb/>que duo vocabula, cum active et passive ponantur, ab ecclesia cum auctore sunt
						<lb/>repudiata. Asebis enim “non colens” vel “non cultus”, eusebis “bene colens” vel
						<lb/>“bene cultus” interpretatur. His temporibus Sapor rex Persarum in Christianos
						<lb/>seviens Anthiochiam venit, sed orationibus Iacobi episcopi prevalere non potuit, cuius
						<lb/>precibus cyniphes et culices exercitum confuderunt, eius animalia molestantes et fugere
						<lb/>conpellentes. Verum Arsatius Nicenus de milite confessor effectus in quadam turri divinam
						<lb/>exercuit phylosophyam, qui terremotum Nicee predixit, demones effugavit, draconem
						<lb/>occidit. Demum pronus iacens in oratione, sicut solebat orare, nature concessit. Macharius
						<lb/>discipulus Antonii heremiticam vitam duxit. Plures autem fuerunt Macharii
						<lb/>sanctimonia conmendandi. Donatus magister Ieronimi gramaticam docuit. Victorinus
						<lb/>rethor statuam in foro promeruit. Reliquie Tymothei discipuli apostoli Constantinopolim
						<lb/>inveniuntur. Ossa beati apostoli Andreae et Luce evangelistae, qui obierat in
						<lb/>Bithania, a Costantinopolitanis miro favore de Achaya translata suscipiuntur. Diratium
					<lb/>terremotu corruit, et tribus diebus et noctibus Roma nutavit.</p>
				</div>
				<pb n="123"/>
				<div type="chapter">
					<head><lb/>De Iuliano apostata.</head>
					<div>
						<p><lb/>Anno Domini CCCLXIIII. Iulianus aput Romanos regnavit an[nis] II et men[sibus] VIII.
							<lb/>Hic liberalibus disciplinis exstitit eruditus, in utraque lingua peritus. Hic de palatio cocos,
							<lb/>tonsores et eunuchos [eiecit], cocos, quia cibis simplicibus ut philosophus utebatur, tonsores,
							<lb/>quia unus multitudini sufficiebat, eunuchos, quia uxor eius obierat. Scriptores vero antique
							<lb/>fortune restituit eisque sallarium instituit; et ut sine contradictione obtineret
							<lb/>imperium, simulata religione iussit episcopos de vinculis Constantii penitus relaxari. Sed
							<lb/>cum fuerit ab initio Christianus et, ut dicitur, monachus et lector, factus imperator ad
							<lb/>idolorum cultum reversus, factus est Christianorum proditor et persecutor. Qui Galyleos, id est
							<lb/>Christianos - sic enim prius nominabantur - poetarum et phylosophorum prohibuit legere
							<lb/>disciplinas, dicens: “Nostris telis vulneramur, quia Christiani scriptis nostris armati contra
							<lb/>nos bella suscipiunt”. Qui dum in odium Christi Iudeis templum in Iherosolimis reparandi licenciam
							<lb/>tribuisset, eis repurgium facientibus terra de valle crescebat. Eisque recuperantibus
							<lb/>subito fit terraemotus, saxa discutiuntur, et igneo globo ab interiori templo egresso hedificatores
							<lb/>prostrantur incendio. Sed ne crederetur hoc casu factum, in vestibus cunctorum
							<lb/>crucis apparuit signum. Qui quoque signum de publicis ymaginibus iussit auferri et Iovis
							<lb/>et Martis et similium formas inprimi, utque ritus paganorum et sacrificia devocius
							<lb/>servarentur, precepit, ut sacerdos paganismi ritus imitaretur Christianorum et sanctimoniam
							<lb/>sacerdotum. Denique Iulianus de Parthis victor remeans, in Persas profectus, conto
							<lb/>ylia perfossus interiit et a paganis inter divos relatus est. Utrum vero ab homine vel ab
							<lb/>angelo sit occisus, penitus ignoratur; cuius mortem presens spiritu, sed absens corpore
							<lb/>quidam religiosus Iulianus agnovit. Temporibus Iuliani fuit Ylarion monachus, et multi
							<lb/>martyres pro Christo passi sunt, ut Gordianus et Epimachus, Rome Iohannes et Paulus
							<lb/>et Donatus, Theodolus in Frigia, qui dum cremaretur, ait ad carnificem: “Altera latera
							<lb/>igni subpone, ne, dum comedere ceperis, carnes semicrudas invenias”. Busiris etiam, qui
							<lb/>fuit in heresi Encratistarum, id est abstinentium de heretico fit confessor. Basilius presbiter
							<lb/>vitam martyrio finivit. Ossa Iohannis baptiste fuere conbusta et in pulverem dispersa.
							<lb/>Cyrillus quoque sectus est, cuius quidem iecur impii comederunt, sed sine
							<lb/>dentibus et elingues effecti passionibus virtutem predicaverunt hominibus pietatis. Athanasius,
							<lb/>Eusebius Vercellensis, Osius Cordubensis concilium Alexandriae celebrarunt, ubi patrem et
							<lb/>filium et spiritum s[anctum] trinitatem nominaverunt et his nominibus “substantia” et “subsistentia”
							<lb/>utendi licentiam tribuerunt contra eos qui dicebant non esse utendum, quia substantia
							<lb/>diffinitur, Deus vero diffiniri non potest, ut Euagrius ait: “Quod ineffabile est ratione
							<lb/>taciturnitatis adoretur”. Ubi quoque Athanasius librum suum de fuga perlegit, fugam approbans
							<lb/>in Christianis, quia Iacob fugit propter Esau, Moyses propter Pharaonem, David
							<lb/>propter Saul, Elyas propter Iezabel, Yoseph et Maria cum puero propter Herodem, ipse
							<pb n="124"/>
							<lb/>quoque Dominus discessit sepe a facie Iudeorum, discipuli se celaverunt propter metum
							<lb/>eorum, Paulus de muro in sporta dimissus effugit manus persecutorum. Horum exemplis
							<lb/>armatus Athanasius propter Iulianum aufugit et amicis ecclesiam conmendavit. His
							<lb/>quoque temporibus metrice scripsit Appollinaris Syrus usque ad Saul Hebraicam veritatem.
							<lb/>Eius quoque temporibus quoddam extitit insigne simulacrum Christi Iesu in Cesarea
							<lb/>Phylippi, quod sanguinis liberata profluvio, de qua legitur in evangelio, constituerat, sed
							<lb/>Iulianus amoverat et in locum eius suam statuam collocaverat. At statua Iuliani
							<lb/>celitus fulminata simulacrum Iesu Christi restituerunt in ecclesia Christiani, quod noscitur
							<lb/>esse medicamentum cuilibet egritudini; iuxta quod herba germinat medicinalis, quam medicorum
							<lb/>nullus agnovit, que cum creverit usque ad heree fimbrie sumitatem, languores curat,
							<lb/>antea nil virium gerit. Simile est quod dicitur de fonte aput Emaus, quem Romani
							<lb/>ab eventu victorie Nicopolim appellaverunt. In quo Christus cum discipulis pedes lavisse
							<lb/>creduntur, quocirca facta est aqua diversarum medicabilis passionum. Simile quod
							<lb/>de arbore dicitur aput Hermopolim civitatem, que, dum Yoseph cum Maria et puero fugeret
							<lb/>in Egyptum, inclinavit se et Dominum adoravit, forte ut esset civibus signum divine presentiae,
							<lb/>vel quia forte ab Egiptiis colebatur. Demonibus itaque divinitatem Christi contremiscentibus
							<lb/>mota est arbor, iuxta quod Ysayas predixit, quod in introitu Domini simulachra
							<lb/>movebuntur Egypti. Facta est igitur arbor, que prius fuerat perdicionis materia,
							<lb/>si collis egrotantium aliquid inde ligetur, omnium egritudinum medicina. Non
							<lb/>mireris, quia adveniente Domino nullum miraculum nullumque beneficium putari debet incredulum.
							<lb/>His quoque temporibus Iulianus prefectus quoddam sacrum altare perminxit,
						<lb/>ideoque putrefactis visceribus per os stercus emittens interiit.</p>
					</div>
				</div>
				<div type="chapter">
					<head><lb/>De Ioviano.</head>
					<p><lb/>Anno Domini CCCLXVII. Iovinianus aput Romanos regnavit men[sibus] VIII. Hic cum
						<lb/>ab exercitu fuisset electus, ait se Christianum non posse preesse paganis; cui exercitus: “Et nos,
						<lb/>qui per Iulianum Christi nomen abiecimus, Christiani tecum esse volumus”; quibus auditis imperii
						<lb/>sceptra suscepit. Qui cum Sapore rege Persarum rerum necessitate conpulsus pacem fecit, sed
						<lb/>ignobilem, quia Nisibim et magnam partem Mesopotamie sub certis finibus ei tradidit. Quod
						<lb/>ab Urbe condita nunquam accidit, ut, licet legiones Romanae sub iugo etiam mitterentur,
						<lb/>sicut accidit in Numidia et Numantia Yespania - : nichil tamen finium tradiderunt. Demum
						<lb/>repente mortuus est et ob civilitatem inter deos relatus est. Cuius tempore synodus Anthiochiae
						<lb/>celebratur contra Macedonianos. Et quidem res ecclesiastica sub eo disposita
						<lb/>bene fuisset, nisi mors talem principem hominibus abstulisset. Huius temporibus beatus
					<lb/>extitit Geminianus.</p>
				</div>
				<div type="chapter">
					<head><lb/>De Valentiniano et Valente.</head>
					<div>
						<p><lb/>Anno Domini CCCLXVIII. Valentinianus et Valens aput Romanos regnaverunt an[nis]
							<lb/>XIIII et men. V. Pater horum fuit quidam Gratianus, genere Pannonius, officio funarius. Cuius
							<pb n="125"/>
							<lb/>venalicium funem portanti filio Valentiniano V nequiverunt milites extorquere. Quo merito
							<lb/>adscitus est ad militiam et inde ad prefecturam millenariam. Cumque sub Iuliano militaret
							<lb/>et Christianam fidem gereret, iussus ab imperatore aut ydolis ymolare aut a milicia discedere,
							<lb/>discessit. Nec mora mortuis Iuliano et Ioviniano, qui pro Christo millenarium perdiderat tribunatum,
							<lb/>in locum persecutoris accepit imperium. Qui fratrem Valentem in regni consortem assumpsit,
							<lb/>sed et filium suum Gratianum de uxore Severa genitum necdum puberem fecit augustum.
							<lb/>Valentinianus Saxones oppressit et Burgundionum plus quam LXXX milia, qui non multo post tempore
							<lb/>Christiani effecti sunt. Demum cum bellum contra Sarmatas pararet, aput Brigicionem
							<lb/>apoplexia mortuus est. Anno II° Valentiniani Damasus et paulo post Ursinus diaconus
							<lb/>Rome fuere episcopi, sed prevaluit Damasus. Hic dampnavit Liberium et anullavit omne quod
							<lb/>fecerat. Hic constituit, ut psalmi cum <hi rend="italic">Gloria patri</hi> distinguerentur, et precepit, ut presbiter confessionem
							<lb/>faciat, antequam ad altare accedat. Hic invidiose de adulterio accusatus se synodo congregata
							<lb/>purgavit. Hic metrice multa conscripsit. Anno V° Valentiniani Hylarius Pictaviensis
							<lb/>moritur. Anno VII° Eusebius Vercellensis moritur. Anno XI° Ambrosius, cum esset
							<lb/>cathecuminus, Mediolani ad sacerdocium postulatus, multipliciter fugiens, a Valentiniano
							<lb/>legitur audivisse: “Noli timere, quia Deus, qui te elegit, ipse te adiuvabit; et ego adiutor et
							<lb/>defensor tuus semper existam”. Post hec consecratur episcopus, et omnis extunc Ytalia
							<lb/>ad fidem convertitur, et Aquilenses clerici quasi chorus sanctorum habentur. Temporibus
							<lb/>quoque Valentiniani Hathanaricus rex Gothorum Christianos persecutus est. Eunomius discipulus
							<lb/>Aetii fidem inpugnavit. Similiter et Apollinaris Laodicenus episcopus, qui dogmatizavit
							<lb/>Christum carnem sine anima suscepisse et deitatem vitam corpori prestitisse.
							<lb/>Hisque temporibus aput Atrebatas lana pluvie mixta de celo descendit. Valens adhuc Valentiniano
							<lb/>vivente ab Eudoxio Arriano baptizatur episcopo, et Valentiniano defuncto impietatem,
							<lb/>quam contra Christianos meditatus fuerat, exercuit, precipiens, ut monachi militarent,
							<lb/>nolentes occiderentur. Multi ergo martyrii palmam consecuti sunt. Multa quoque
							<lb/>per eum Christiane religioni et fidei sunt illata inconmoda. Nam Gothis petentibus, ut
							<lb/>mitteret eis episcopos, a quibus fidei rudimenta susciperent, doctorem dogmatis Arriani Eudoxium,
							<lb/>qui eum baptizaverat, misit, sicque universa gens illa Arriana effecta est. Demum cum Valens
							<lb/>pugnaret contra Gothos in Trachia, quod Romanis fuit lacrimabile bellum, sauciatus sagitta
							<lb/>interiit, et domo incensa, in quam fugerat, caruit sepultura. Proinde Gothi Constantinopolim
							<lb/>veniunt, sed Dominica uxor Valentis eis viriliter restitit et regnum cognatis fideliter conservavit.
							<lb/>Iusto Dei iudicio ab illis crematus est, quos perfidie succenderat igne. Temporibus
							<lb/>Valentis Basilius Cesariensis fuit episcopus, qui cuidam regi sibi pulmentaria detrahenti ait:
							<lb/>“Tuum est de pulmentariis cogitare, non dogmata divina decoquere”. Florentinus monachus, pater
							<lb/>pauperum pro misericordia nominatus. Gulphilas Gothorum episcopus Gothicas litteras
							<pb n="126"/>
							<lb/>adinvenit et utrumque Testamentum in propriam linguam transtulit. Fuerunt et alii multi episcopi
							<lb/>et heremite meritis et miraculis adnotandi. Nam cum heremitae fugati
							<lb/>quandam insulam intrassent, ubi demon habitabat, demon puellam ingrediens per os eius
							<lb/>dicebat: “O ministri Christi, ecce recedimus a loco isto, quia vestre virtutis radiis iaculamur”.
							<lb/>Hec dicentes puellam prostraverunt, sed sanctus chorus suscitavit eam. Valens misit
							<lb/>Theodosium contra regem Maurorum, qui Mauros oppressit. Valens invidia motus eum
							<lb/>iussit occidi. At ille baptizari preoptavit, et sic baptizatus gloriosa morte occubuit.
							<lb/>Valens demonem consuluit, quis post eum esset habiturus imperium, qui sibi quatuor litteras
							<lb/>demonstravit Θ. E. O. D, dicens hoc nomen imperii culmen accipere, quo circa Theodoros, Theodotos
						<lb/>et similes in nomine litteras habentes occidit.</p>
					</div>
				</div>
				<div>
					<p><lb/>Anno Domini CCCLXXXII. Gracianus post mortem Valentis aput Romanos regnavit
						<lb/>an[nis] VI. Hic fuit litteris mediocriter institutus, parcus libidinis et cibi et somni. Hic initia
						<lb/>Domino dedicavit, quia orthodoxos pastores exulantes ad ovilia revocavit. Hic Valentinianum
						<lb/>fratrem parvulum socium creavit imperii, quem pater de Iustina genuerat. Nam Severa uxore
						<lb/>legitima Valentiniani, matre Graciani, laudante pulcritudinem cuiusdam Iustine virginis,
						<lb/>Valentinianus eam duxit uxorem, de qua genuit Valentinianum, Gratam, Iustam et Gallam. Gracianus
						<lb/>preterea Theodosium filium precedentis Theodosii in consorcium assumpsit imperii,
						<lb/>sibique retinens Isperiam, Theodosio regnum tradidit Orientis, quod per visionem ante
						<lb/>cognoverat. Vidit enim in somnis, quod Meletius Anthyocenus episcopus se clamidem vestiret
						<lb/>episcopalem et corona caput ornaret; veniens Constantinopolim, cum congregarentur episcopi,
						<lb/>Meletium ex precedenti visione cognovit. Gracianus cum videret sibi hostes
						<lb/>in Galiis inminere, fretus Christi potentia inpari numero se in hostem dedit, quos incredibili
						<lb/>felicitate confecit. Sed quidam Maximus in Britania imperator efficitur, contra quem,
						<lb/>cum ad Gallias venisset, Gracianus accessit, sed fugiens Lugduni captus et occisus est.
						<lb/>Maximus ultra procedens Valentinianum augustum de Ytalia expulit et Victorem filium suum
						<lb/>regni consortem effecit. Valentinianus igitur in Orientem ad Theodosium fuit. Interim
						<lb/>Theodosius omnem suam fiduciam ad opem Christi conferens Alanos, Hunnos, Gothos incunctanter
						<lb/>aggressus vicit et cum Athanarico rege Gothorum fedus inivit. Athanaricus ergo Constantinopolim
						<lb/>veniens et videns magnalia imperatoris et urbis ait: “Imperator est deus terrenus”.
						<lb/>Cumque aput Constantinopolim naturae concesserit, Theodosius eum digne tradidit
						<lb/>sepulture; unde Gothi benignitatem Theodosii considerantes se Romano dederunt imperio.
						<lb/>Parthi quoque cetereque barbare nationes prius Romanis inimice ultro legatos ad Theodosium
						<lb/>miserunt et cum eo fedus inierunt. Theodosii et Graciani temporibus Ambrosius
						<lb/>Mediolanensis multa pro fide catholica scripsit, cuius sententie sunt fidei et ecclesie omniumque
						<lb/>virtutum firme columpnae; quando profundum ingreditur, fructum de alto carpere videtur.
						<lb/>Quem cum Iustina imperatrix Arriana destinaret exilio, respondit: “Hoc sponte non ago, ne
						<lb/>lupis ovium septa contradam, sed hic, si placet, occide, hoc loco mortem prona suscipio voluntate”.
						<pb n="127"/>
						<lb/>Quidam cum elevasset gladium, ut Ambrosium interficeret, brachium obriguit, sed confesso
						<lb/>quod a Iustina missus fuerat, in pristinam rediit sanitatem. In Galliis aput Turonas
						<lb/>Martinus claruit multis miraculis. Aput Bethleem Ieronimus multa conscripsit, qui fuit
						<lb/>natus patre Eusebio in oppido Stridonis, quod est confinium Dalmatie et Pannoniae. Item
						<lb/>Ambrosius Alexandrinus, Evalgus Anthiocenus, Maximus phylosophus et multi alii claruerunt.
						<lb/>Aput Constantinopolin Gregorius Nazanzenus, Iohannes Crisostomus claruerunt.
						<lb/>Gregorius autem in parvo oratorio divina celebrabat, quod post Anastasia vocatum est, id est
						<lb/>resurrectio, vel quia expositionibus eius resurrexit dogma Niceni concilii, quod quasi erat
						<lb/>emortuum, vel quia mulier pregnans ibi cadens obiit et oratione astantium resurrexit.
						<lb/>Helvidius dogmatizavit sanctam Mariam post nativitatem Domini Yoseph carnaliter iunctam
						<lb/>fuisse et Iacobum fratrem Domini genuisse. Aput Constantinopolim Constantinopolitana
						<lb/>synodus celebratur. In qua Constantinopolitana ecclesia secunda post Romanam, eo quod
						<lb/>sit nova Roma, locum habere meretur. In hac synodo fides Nicena confirmatur, Macedonius
						<lb/>et omnes hereses condempnantur, et statuitur, ut ipsi episcopi suis diocesibus contenti
						<lb/>ad alias non accedant; hoc enim propter persecutionis tempus indifferenter agebant. His omnibus
						<lb/>prebuit Theodosius imperator assensum et Damasus auctoritatem. Post Damasum Syricius
						<lb/>Rome fuit episcopus, qui Manicheos exilio deportavit et statuit, ut conversi in monasteriis
						<lb/>degerent et in fine dumtaxat communicarent, et primus constituit, ut ex monachis
					<lb/>clerici fierent causa utilitatis vel necessitatis.</p>
				</div>
				<div type="chapter">
					<head><lb/>De Theodosio et Valentiniano.</head>
					<div>
						<p><lb/>Anno Domini CCCLXXXVIII. Theodosius et Valentinianus regnaverunt an[nis] VII
							<lb/>aput Romanos et post solus an[nis] III. Theodosius igitur cum Trachias liberasset ab hoste,
							<lb/>Archadio filio, quem fecit augustum, Constantinopolim derelinquens, contra Maximum se armavit,
							<lb/>eumque maior fide, sed longe minor bellico apparatu aput Aquilegiam cepit et occidit.
							<lb/>Filium quoque nomine Victorem interfecit. Theodosius Romam veniens Valentinianum restituit
							<lb/>et Constantinopolim remeavit. Valentinianus itaque restitutus Ytalie potitur imperio. Sed cum
							<lb/>in Galliam transisset, dolo Arbogastis comitis et Eugenii gramatici eloquentissimi aput Viennam
							<lb/>strangulatus est. Arbogastes igitur Eugenium elegit imperatorem nomine, ipse acturus imperium.
							<lb/>Theodosius hec audiens, fultus prophetia cuiusdam Iohannis monachi, immo auxilio Dei,
							<lb/>contra Arbogasten et Eugenium - qui cum Mediolanum exirent, dixerunt, quod, si
							<lb/>victores redirent, in ecclesia stabularent et clericos sub armis ponerent - bellum intulit,
							<lb/>sed a suis quasi destitutus signo crucis et oratione obtinuit. Ventus enim flavit ex parte
							<pb n="128"/>
							<lb/>Theodosii, qui spicula hostium repellebat et sua fixius infigebat. Captus est igitur Eugenius
						<lb/>et occisus, Arbogastes se ipsum occidit; unde quidam poeta:
                                                        <lg>
                                                                <l><hi rend="italic">O nimium dilecte Dei, tibi militat ether,</hi></l>
                                                                <l><hi rend="italic">Et coniurati veniunt ad classica venti.</hi></l>
                                                        </lg>
                                                </p>
						<p><lb/>Cum itaque Theodosius regnaret solus in pace, templa gentilium omnino destruxit,
							<lb/>leges instituit, lascivias in conmessationibus prohibuit, consobrinarum nuptias interdixit. Huius
							<lb/>quanta fuit aput Deum et homines devocio, presenti patet exemplo. Nam cum aput Mediolanum
							<lb/>ecclesiam vellet intrare, prohibitus est ab Ambrosio, nisi publice peniteret, quia multa milia
							<lb/>hominum Thesalonice fecit occidi. Qui prohibitionem humiliter pertulit, satisfactionem non erubuit.
							<lb/>Rursus cum inter cancellos post oblationem moram faceret, ait Ambrosius: “Egredere quia
							<lb/>purpura imperatores, non efficit sacerdotes”. Imperator patiens obedivit. Huius uxor fuit
							<lb/>Placilla, que curam habebat pauperum, visitans scenodochia, ollas eorum propriis manibus
							<lb/>tergens, ius degustans et offerens et similia faciens, que mos est famulis operari. Que marito
							<lb/>dicebat: “Cogita, quid fuisti et quid sis, et creatori non eris ingratus”. Que precibus obtinuit,
							<lb/>ne imperator cum Eunomio sermonem haberet. Timebat enim, ne calliditate ipsius in eius
							<lb/>errorem incurreret. De hac genuit Theodosius Archadium et Honorium; qua defuncta Gallam
							<lb/>filiam Valentiniani senioris et Iustinae duxit uxorem, de qua genuit Placidiam, cui postea
							<lb/>matris cognomen accessit. Mortuus est Theodosius aput Mediolanum, cuius corpus Constantinopolim
							<lb/>translatum est. Utramque rem publicam filiis Archadio et Honorio quietam reliquit.
							<lb/>Regnavit autem Theodosius partim cum Graciano, partim cum Valentiniano, partim solus cum
							<lb/>filiis an[nis] XVII. Cuius temporibus simulacrum Serapis inmensum aput Alexandriam destructum
							<lb/>est cuius capiti modius erat inpositus. Quod quidam aiunt in Iovis memoriam
							<lb/>fabricatum esse, suspicantes, quod vitam moderetur humanam. Alii in honorem nostri
							<lb/>Ioseph, qui tempore famis providit Egyptiis. Alii ad honorem Nili, cuius fecunditate nutritur
							<lb/>Egyptus. Alii, quod verius videtur, ad honorem Apis regis Egypti, qui civibus prebuit
							<lb/>alimenta; unde corrupte dicitur Serapis, quod prius Soronapis dicebatur a soron, quod
							<lb/>est sepulcrum. Huiusque temporibus Burgundiones Gallias occuparunt et regem sibi
							<lb/>fecerunt Gondiocum; cui successit filius Gondobaldus, et Gondobaldo eius filius Sigismundus,
							<lb/>qui factus christianissimus, cum super Burgundiones regnaret, ab ipsis
							<lb/>Burgundionibus in puteum capite deorsum verso proiectus est, cuius sanctitas postmodum
							<lb/>est per miracula declarata. Hisque temporibus statuta facta sunt de pascha,
							<lb/>de observatione quadragesimae, de diebus ieiuniorum, de modo ieiunandi, de confessione
							<lb/>sacerdotibus facienda et penitentia secundum culpam iniungenda.
							<lb/>Augustinus Ambrosii discipulus Yponensis, scilicet in Affrica, fit episcopus, quem Papie
							<lb/>credimus iacere; qui multa conscripsit, volans per montium cacumina velut aquila.
							<lb/>Prudentius quoque secularibus litteris eruditus multa conscripsit. Tychonius regulas ad
							<lb/>intelligentiam divine scripture conposuit. Severus presbiter Equitanicus extitit. Bassianus
							<lb/>Laudensis episcopus claruit. Iohannes anachorita, qui habuit gratiam prophetandi, claruit,
							<lb/>qui predixit Theodosio victoriam de Eugenio. Macedonius heremita claruit, qui,
							<lb/>cum Theodosius Antiocenos occideret, eo quod ymaginem Placille per omnem traxerant
							<lb/>civitatem, his verbis iram principis mitigavit: “Noli respicere dumtaxat imperium, sed
							<pb n="129"/>
							<lb/>naturam. Non es solummodo imperator, sed etiam homo, hominibus tuae nature cognosceris imperare.
							<lb/>Natura creata est ad ymaginem et similitudinem Dei. Irritas ergo creatorem, dum illius occidis
							<lb/>imaginem. Si enim contristaris pro ymagine erea, considera, quantum irritetur pro ymagine
							<lb/>sua. Amplius facile est nobis pro una tibi plures ymagines reparare, sed impossibile est tibi
							<lb/>unum capillum sibi restituere peremptorum”. Flavianus Anthyocenus episcopus, cum accusaretur,
							<lb/>ait: “Si vitam meam dicunt sacerdocio non esse dignam, accusatores habere iudices non refuto, sed
							<lb/>eorum sententiam gratanter excipio. Si de presulatu contendunt, non litigo, sed abscedo et me
							<lb/>ab episcopatu suspendo; da sedem, imperator, cui volueris”. Theotinium Tomitanum episcopum
							<lb/>cum barbari capere vellent, eius oratione quandoque pretereuntes non videbant
							<lb/>eum, quandoque manus eorum invisibiliter in aere ligabantur. Epiphanius Cyprorum episcopus
							<lb/>cum omnem substantiam suam pauperibus erogasset, et economus murmuraret, quidam
							<lb/>saccum multarum pecuniarum in domo proiecit et disparuit. Hunc Epiphanium cum duo
							<lb/>vellent eludere, ut eis aliquid daret, simulavit unus se mortuum, alter flere mortuum. Cum
							<lb/>igitur Epyphanius pertransisset, ut ille quiete dormiret, oravit et alteri sepulture necessaria
							<lb/>prebuit, dicens: “Quiesce a lacrimis, quia fletu suscitari non poterit”. Cum pertransisset,
							<lb/>socius socium vere mortuum deprehendit. Donatus Zepherinus episcopus draconem expuens
							<lb/>in os eius occidit, quem vix VIII iuga boum traxerunt in campum. Cuius etiam oratione
							<lb/>locus inaquosus factus est aquarum inundatione fecundus. Priscillianus hereticus heresim
							<lb/>dogmatizavit. Claudianus poeta innotuit. Caput Iohannis Baptiste Constantinopolim delatum
						<lb/>fuit. Corpora prophetarum Michee et Abacuc inventa fuerunt.</p>
						<p><lb/>Corpora sanctorum martyrum Nazarii et Celsi beato Ambrosio sunt revelata, et
							<lb/>corpus quidem beati Nazarii Romam translatum est, corpus Celsi Mediolani relictum.
						<lb/>Fuit autem Nazarius filius Perpetuae a beato Petro apostolo baptizatae.</p>
					</div>
					<div>
						<p><lb/>Anno Domini CCCXCVIII. Archadius, cum iam cum patre regnaret an[nis] XII,
							<lb/>post mortem patris regnavit cum fratre Honorio an[nis] XIII, Archadius in Oriente, Honorius
							<lb/>in Occidente. Interea Gyldo comes Affrice Affricam usurpavit, cuius frater Maselzer perfidiam
							<lb/>perhorrescens in Ytaliam venit. Gildo filios duos occidit. Maselzer sciens per Theodosium,
							<lb/>quantum valeat oratio per fidem Christi, dies aliquot cum sanctis in ieiuniis continuavit. Vidit
							<lb/>itaque noctu beatum Ambrosium paulo ante defunctum sibi victoriam et modum, diem et locum
							<lb/>indicantem. Pergens ergo cum V milibus LXXX milia hostium sine bello in dedicionem accepit.
							<lb/>Gildo in Affricam rediens strangulatus interiit. Maselzer superbia tumens ecclesiam Dei temerare
							<lb/>ausus est. Nam quosdam inde extraxit, de quo sacrilegio punitus est. Radagaysus quoque rex
							<lb/>Gothorum cum CC milibus Gothis repentino inundavit impetu. Invadit ilico Romam, clamatur a
							<lb/>cunctis se hec ideo perpeti, quod neglexerint sacra deorum, blasphematur nomen Christi. Sed
							<lb/>non sinit Deus suam potenciam minorem infidelium virtute videri. Capitur Radagaysus et tanta
							<lb/>Gothorum multitudo in monte Fesulano, quod singuli singulis aureis venderentur. Archadius
							<pb n="130"/>
							<lb/>autem, cum ab oratione rediret, Theodosium filium relinquens, Constantinopolim
							<lb/>moritur. Cuius temporibus Anastasius Rome fit episcopus, et post Anastasium
							<lb/>Innocentius, qui firmavit in sabbato ieiunandum et pacem inter missarum sollempnia dandam.
							<lb/>Theophilus Alexandrinus et Iohannes Constantinopolitanus episcopi claruerunt. Fuit autem
							<lb/>Iohannes doctrina mirabilis et ideo gratus populis, sed quia rigidus, clericis odiosus; qui
							<lb/>nocturnos ymnos instituit et multa conscripsit; exilium passus vitam previsa morte finivit.
							<lb/>Abdas Persarum episcopus rege ipsorum ecclesiam persequente, pyrion, id est
							<lb/>templum, in quo ignem adorabant, omnino destruxit. Hormisda vero et Beniamin fidem
							<lb/>servantes martirio coronantur. Ieropolitani vero cum Nilamonem elegissent episcopum,
							<lb/>ait: “Cras erit quod Domino placebit”. Cumque sequenti die ad eius cellam episcopum
							<lb/>suscepturi venissent, inquit: “Oremus”. Qui orans terminum vite suscepit cum oratione.
							<lb/>Orosius autem presbiter Hyspanus multa conscripsit. Eiusque temporibus cum barbari
							<lb/>Constantipolim invasissent, angelorum turba apparuit armatorum, quos barbari putantes esse milites
						<lb/>discesserunt.</p>
					</div>
					<div>
						<p><lb/>Anno Domini CCCCX. Honorius cum Theodosio filio fratris Archadii regnavit an[nis] XV.
							<lb/>Honorius circa initia imperiis sui Romanis bellum gladiatorium interdixit. Contra quem
							<lb/>Gothi armantur et Alarico duce anno ab urbe Roma condita M°C°LX°IIII. Romam invadunt,
							<lb/>ex parte incendunt, et a sexto die, quo ingressus fuerat, depredata Urbe fuit egressus. Ecce
							<lb/>igitur altera Babilon. Sicut enim Babylon post MCLXIIII an[nos] a sui condicione
							<lb/>vastata est a Medis et Arbace rege ipsorum, sic post totidem an[nos] a sui condicione Roma
							<lb/>vastatur ab Gothis et Alarico rege ipsorum, precepto prius dato, ut quantum possent a sanguine
							<lb/>temperarent; et si quis in sacra loca, presertim sanctorum Petri et Pauli basilicas intraret,
							<lb/>securus maneret. Item Alarico defuncto Athaulphum regem sibi Gothi constituentes
							<lb/>Romam redeunt, et si quid residui fuerat, more locustarum erodunt, auferentes inde Placidiam,
							<lb/>quam sibi Athaulphus duxit uxorem. Interea Stilico, qui fuerat tutor Honorii, ut filium
							<lb/>substitueret in imperio, Suevos, Alanos, Guandalos, Burgundiones ad arma conmovit. Quo
							<lb/>cognito pater et filius occiduntur. Constantinus etiam tyrannus, in Britannia imperator
							<lb/>electus, misit in Hyspanias filium Constantem nomine. Contra quem Honorius Constantium
							<lb/>comitem strennuum et bellicosum misit ad Gallias, qui Constantinum aput Arelatum occidit; filius
							<lb/>eciam Constans aput Viennam peremptus est. Athalus preterea Gothorum imperator effectus
							<lb/>a Constantio capitur; hos et multos alios tyrannos Honorius industria Constantii superavit.
							<lb/>Itaque Gualia rex Gothorum effectus Placidiam honeste servatam fratri restituit et pacem
							<lb/>cum eo fecit. Quam Honorius Constantio dedit uxorem, de qua genuit Valentinianum. Preterea
							<lb/>in consortem suscepit imperii, sed evolutis VI mensibus mortuus est. Post hec Honorius
							<lb/>exercitum in Britanniam misit ad defendendum eam a Scotis et Pictis; similiter et
							<pb n="131"/>
							<lb/>Yspanias ad defendendum eas a Guandalis et Alanis. Placidia vero vidua a fratre Honorio
							<lb/>repulsa ivit in Orientem cum filiis Honorio et Valentiniano, que a Theodosio Archadii filio honeste
							<lb/>recepta est. Honorius autem, cum regnasset cum patre an[nis] II et cum fratre an[nis] XIII et
							<lb/>cum nepote XV, pacatam relinquens Urbem, aput Romam moritur et iuxta martyrium Petri
							<lb/>apostoli sepelitur. Cui suboles nulla remansit; licet enim duas Stiliconis filias, unam
							<lb/>post alteram, habuisset, Dei tamen iudicio virgines decesserunt. Quo mortuo quidam
							<lb/>Iohannes invasit imperium, fultus auxilio Castini magistri militie et Aecii. Temporibus
							<lb/>Honorii aput Persas per Marutham Mesopotamenum episcopum, imperatoris legatum, Christiana
							<lb/>religio plurimum est dilatata. Sed Pelagius Brito hereticus extitit dogmatizans, quod
							<lb/>Ade peccatum ipsum solum leserit, omnes parvulos insontes nasci, nec baptizandos, ut peccato
							<lb/>exuantur, sed ut sacramento in filios adoptentur, et unumquemque tantum accipere gratie,
							<lb/>quantum meruit. Hunc Innocentius papa damnavit. Innocentio successit Zosimus, qui
							<lb/>cereum in sabbato sancto precepit in omnibus titulis benedici. Cui synodalia decreta Cartaginensis
							<lb/>concilii contra Pelagium celebrati perlata sunt, et eius auctoritate heresis Pelagiana
							<lb/>dampnata est. Zosimo vero successit Bonifacius, qui monialibus interdixit pallas et sacra
							<lb/>vasa contingere. Et Bonifacio Celestinus, qui statuit, ut psalmi anthiphonatim ante canonem
							<lb/>cantarentur. Prius enim tantum evangelium et epistole dicebantur. Cyrillus Alexandrinus et
							<lb/>Maximus Thaurinensis, qui multa conscripsit, et Petronius Bononiensis episcopi floruerunt.
							<lb/>Et Lucianus presbiter claruit, cui Dominus revelavit reliquias Stephani prothomartyris. Et
							<lb/>Paulinus Nolanus episcopus, Atticus nomine, assiduus fuit in lectionibus, munificus, omnia
							<lb/>factus in omnibus, qui hereticis quandoque terrorem, quandoque mansuetudinem ostendebat,
							<lb/>qui Iudeum paraliticum iussit baptizari. Iudeus baptismum cum fide suscipiens gratiam
							<lb/>utriusque, scilicet salutis et sanitatis, accepit. Alius Iudeus ab Attico baptizatus
							<lb/>postulabat a nescientibus causa pecuniae iterum baptizari, cumque perductus
							<lb/>fuisset ad baptisma, semel et iterum disparuit aqua. Rursus cum Perse Christianos persequerentur,
							<lb/>et de ipsis et de Parthis Theodosius triumphasset, multos captivans et
							<lb/>Inmortales occidens legiones, scilicet que sic vocabantur, Acatius Amide civitatis episcopus
							<lb/>ecclesiastica vasa conflavit et captivos Persarum redemptos remisit; unde rex Persarum
						<lb/>obstupuit, dicens: “Nos Romani beneficio et bello vicerunt”.</p>
					</div>
					<div>
						<p><lb/>Anno Domini CCCCXXVI. Theodosius aput Romanos regnavit annis XXV. Hic usque
							<lb/>adeo fuit sapiens quod inter confabulantes experimentum omnium videretur habere causarum,
							<lb/>usque adeo paciens et clemens, ut nullum se ledentium morti subiceret, dicens:
							<lb/>“Utinam ad vitam possem mortuos revocare!” Quarta et VI. feria christianitatis studio ieiunabat.
							<lb/>Sacris litteris eruditus, philosophiam operibus exercebat. Regalia cuius sicut monasterium
							<lb/>erant. Iram, tristiciam, libidinem sicut inimicos orationibus superabat. Cuius uxor
							<lb/>Eudochia christianissima, plurimum litterata. Theodosius itaque Valentinianum filium amitae
							<pb n="132"/>
							<lb/>suae, scilicet auguste Placidie, cesarem facit et cum militibus et matre mittit eum contra
							<lb/>Iohannem ad recipiendum imperium. Venientes itaque mira felicitate Iohannem opprimunt
							<lb/>et regnum victores accipiunt; et quia Ravennates Iohanni faverunt, eam depopulati sunt.
							<lb/>Quibus, sicut mare Rubrum patuit Moysi, sic terra paludosa et invia adibilis et pervia
							<lb/>facta est. Castinum exilio dampnaverunt, Aecio venia data, quia eius studio Hymni ad
							<lb/>propria remearunt. Ad hec Valentinianus de cesare fit augustus. Post hec Bonifacius intra
							<lb/>Affricam rebellis efficitur, qui ad auxilium suam Guandalos et Alanos intromisit
							<lb/>Affricam rapinis et ferro flamaque vastantes et Arriana impietate fidem catholicam subvertentes.
							<lb/>Sed pace facta venit Bonifacius ad Italiam, ubi morbo extinctus est. In pace illa data est
							<lb/>Guandalis in Affrica portio ad inhabitandum, ubi Gensericus rex eorum, volens catholicam fidem
							<lb/>Arriana impietate subvertere, quosdam episcopos de civitatibus suis eiecit. Quatuor viros, Archadium,
							<lb/>Probum, Pascasium, Euthicium, sue heresi consentire nolentes, diversis suppliciis
							<lb/>afflictos occidit. Postea dolo pacis Cartaginem capit et loca divini cultus in habitacula
							<lb/>privata convertit. Est autem Kartago a Guandalis capta anno Domini LXXXV°, postquam
							<lb/>cepit Romanae dicioni parere. Idem Gensericus Siciliam graviter affligit. Theodosius
							<lb/>imperator contra Guandalos exercitum cum magna classe direxit, sed magis fuere Siciliae oneri
							<lb/>quam presidio. Genserico Kartaginem reverso, Hunnis Ylliricum et Trachias devastantibus,
							<lb/>exercitus Theodosii ad defensionem orientalium revertitur provinciarum. Postmodum inter
							<lb/>Valentinianum et Gensericum pax firmata est, et Affrica inter eos certis spaciis divisa est. Interim
							<lb/>Aecius patricius effectus Gundicarium Burgundionum regem bello contrivit. Interim Gothi quoque
							<lb/>Narbonenses infestant, contra quos Hunnis auxiliantibus bellum geritur. Cum quibus
							<lb/>etiam pax facta est humilius, quam ante prelium poposcissent. Guandalis et Gothis ita
							<lb/>furentibus Valentinianus ad Theodosium Constantinopolim vadit et filiam eius nomine Eudoxiam
							<lb/>in uxorem accepit. Rursus Britannia incursionibus Scottorum et Pictorum premitur.
							<lb/>Picti partem insulae invaserunt; quibus Angli societatem promittunt, sed pro adiutoribus
							<lb/>inpugnatores fiunt. Pyrate quoque Siciliam vastaverunt. Demum Theodosius Constantinopolim
							<lb/>moritur et sepelitur. Qui dicitur habuisse cursorem nomine Palladium,
							<lb/>qui terminos Romani pertransibat imperii; unde quidam ait de ipso: “Iste vir, cum lata sit
							<lb/>Romana res publica, eam parvulam suae velocitate demonstrat”. Temporibus Theodosii
							<lb/>Nestorius Constantinopolitanus episcopus novum molitur errorem, predicans Christum hominem tantum,
							<lb/>non deum natum, sed ei divinitatem pro meritis esse collatam. Cuius impietatem Celestini pape
							<lb/>dampnavit auctoritas et synodus aput Ephesum congregata. Sed et Theodorus Anchyranus episcopus
							<lb/>et Cassianus presbiter Masiliensis et Ysac presbiter Antiochenus contra Nestorium
							<lb/>multa scripserunt. Nestorio successit Maximianus, cui fuit cura monumenta fabricare
							<pb n="133"/>
							<lb/>et religiosorum corpora sepelire. Maximiano successit Proclus, qui hereticis se mitem exhibuit
							<lb/>et nullam heresim fatigavit. Anno imperii Theodosii octavo Celestinus papa misit ad
							<lb/>Scotos Palladium primum eorum episcopum. Ad hec Xistus Rome Celestino successit,
							<lb/>qui ecclesiam que dicitur Presepe, hodie que Maior ecclesia nominatur, in monte Lybio edificavit.
							<lb/>His diebus diabolus apparuit in Creta Iudeis in specie Moysi, promittens eos deducere pede sicco
							<lb/>in terram promissionis. Quorum, cum sequerentur eum, alii sunt submersi, alii evadentes
							<lb/>ad fidem conversi. Sixto defuncto duobus annis, alibi dicitur XL diebus, fuit ecclesia sine antistite,
							<lb/>pacienter expectans Leonem diaconem, quem papa in legationem direxerat. Reversus
							<lb/>itaque Leo Rome fit episcopus, qui Manicheos latentes in Urbe dampnavit. Cuius
							<lb/>tempore fuit Eutices presbiter Constantinopolitanus auctor erroris, dicens Christum nichil
							<lb/>habuisse maternae substantie, sed tantum Dei naturam sub habitu latere humano; quem
							<lb/>sanctus Flavianus Constantinopolitanus episcopus condempnavit. Quo circa rursus
							<lb/>Ephesinum concilium celebratur. In quo Dioscorus Alexandrinus absolvit Euticem; et
							<lb/>cum sibi vendicaret primatum, in Flavianum Constantinopolitanum episcopum, reclamantibus nunciis
							<lb/>pape Leonis, dampnationis sententiam tulit. Sanctus itaque Flavianus inter manus eorum, a quibus
							<lb/>in exilium ducebatur, glorioso fine migravit ad Christum. Sed Leo demum Dioscori superbiam
						<lb/>conculcavit. Claudianus autem Viennensis et Prosper Equitanicus claruerunt.</p>
					</div>
					<div>
						<p><lb/>Anno Domini CCCCLII. Marcianus aput Romanos regnavit an[nis] VI, Valentiniano adhuc
							<lb/>in Occidente regnante. Fuit autem Marcianus vir gravissimus, non solum rei publice, sed
							<lb/>etiam ecclesie necessarius. Contra quem et Valentinianum gravissimum oritur bellum.
							<lb/>Nam Attilia rex Hunorum, qui Bledam fratrem, regni consortem, occiderat, Trachias et
							<lb/>Macedoniam, Pannonias et Datiam, Turgos et Rugos et ceteras barbaras nationes aquilonis in
							<lb/>finibus conmanentes cum suis regulis sibi parere coegit. Ad demoliendum quoque occidentale
							<lb/>imperium aspiravit. Igitur non minori fultus sagacitate quam armorum fortitudine amiciciam
							<lb/>petebat Gothorum contra Romanos et Romanorum contra Gothos, ut, si hos divideret, utrosque
							<lb/>facilius subiugaret. Cuius astucias Aetius previdens cum Theodorico rege Gothorum federa
							<lb/>fecit. Occurrit igitur Aetius Attile, fueruntque Aecio in auxilio Gundicarius rex Burgundionum
							<lb/>et Theodericus rex Gothorum, Franci, Saxones et Alani et alii multi. Convenere ex
							<lb/>utraque parte in campos Cathalaunicos, congrediuntur, et CLXXX milia hominum occiduntur.
							<lb/>Ibi rex Gothorum occubuit. Utrique parti fuit lacrimabilis pugna. Neuter cessit exercitus,
							<lb/>sed tamen Attila superatur. Lorismundus Theoderici filius de paterno funere dolens statuit
							<lb/>Attilam obsidione coartare usque ad internitionem; sed Aetius timens si Attila occideretur,
							<lb/>ne Romani a Gothis opprimerentur, suasit Lorismundo redire domum, ut susciperet regnum.
							<pb n="134"/>
							<lb/>Quo reverso Attila redintegratis viribus et maiori collecto exercitu Ytaliam furibundus per
							<lb/>Panonias introivit, Aquilegiam agressus est, quam obsedit triennio; demum, cum cyconie uno
							<lb/>impetu ex urbe volarent et pullos suos rostris forinsecus exportarent, hoc augurio fultus
							<lb/>Attila urbem expugnavit et cepit. Quedam femina Digna nomine forma, timens ab hostibus
							<lb/>opprimi, metu amittende pudiciciae se in fluvium precipitavit. Concordiam, Putavium solo
							<lb/>equavit; per Venetiarum urbes, scilicet Vincentiam, Veronam, Brixiam, Pergamum et reliquas,
							<lb/>Hunni bachantur, Mediolanum Ticiniumque arripiunt, Emilie civitates expoliant, et ubi
							<lb/>Mincius in Padum influit castrametati sunt. Cumque Attila animo fluctuaret, si Romam adiret,
							<lb/>Leo papa, vir sanctissimus, a Valentiniano, senatu populoque Romano missus cum Abieno viro
							<lb/>consulari et Triecio viro prefectorio ad regem truculentissimum ingressus est. Cui Attila nil loqui
							<lb/>valuit, nisi quod papa voluit; sicque Romae et salutem Ytaliae reportavit, ut Attila bello abstineri
							<lb/>preciperet et ultra Danubium promissa pace discederet. Post discessum pontificis interrogatus
							<lb/>Attila, cur tantam Romano pape ultra solitum reverentiam exhibuerit, respondit se vidisse
							<lb/>quendam virum iuxta eum habitu sacerdotali, canicie venerabilem, sibi terribiliter evaginato
							<lb/>gladio minantem, nisi cuncta que ille petebat expleret. Cum Attila Pannonias remeasset, Honoria
							<lb/>Valentiniani germana eunuchum dirigit petens, ut eam a fratre petat uxorem. Ille itaque,
							<lb/>licet plures haberet uxores, Valentiniano mandavit minitans peiora se proximo illaturum Ytalie,
							<lb/>nisi cum parte regni sororem sibi tradat uxorem. Traditur; nuptie celebrantur.
							<lb/>Attilia cum nimium bibisset, sanguine de naribus effluente suffocatus moritur. Eadem nocte
							<lb/>Marcianus imperator vidit in somnis arcum Attile fractum, quo armorum genere gens illa utitur.
							<lb/>Quia sepe vero virtus parit invidiam, Valentinianus prosperos successus Aetii pertimescens, spadone
							<lb/>multa sinistra imperatori de Aetio referente, Aetium et Boetium pretorii prefectum occidit.
							<lb/>Ita vir bellicosus Aetius, Attile terror, occubuit, cum quo imperium Occidentis rei publice corruit.
							<lb/>Sed mors eius non fuit inulta. Nam Valentinianus ab amicis Aetii non longo post tempore,
							<lb/>pariter et Eraclius occiduntur, cum iam regnasset Valentinianus an[nis] XXX, ex quibus
						<lb/>cum Theodosio XXV et cum Marciano V.</p>
						<p><lb/>Mortuo Valentiniano quidam Maximus regnum invadit; qui non solum Valentiniani occisores
							<lb/>in amicicias recepit, sed etiam uxorem eius augustam in suum coniugium transire coegit; sed
							<lb/>septuagesimo VII° die adepti imperii a famulis regis dilaniatus est et in Tyberim membratim
							<lb/>deiectus. Continuo Gensericus de Affrica veniens cum magno exercitu, regina Eudoxia
							<lb/>eum ad hoc facinus invitante, Romam capit XLIIII. anno, postquam Alaricus eam invaserat,
							<lb/>anno a condicione sua MCCVIII. Sed intercedente Leone papa ab igne et cede abstinuit, sed
							<lb/>Romam opibus evacuavit, multa milia hominum, prout quique vel etate vel arte placuerit,
							<lb/>cum regina et filiabus eius duxit Kartaginem. Transiens per Campaniam cuncta ferro et flamma
							<lb/>consumpsit, Capuam delevit, Nolanam urbem prostravit, Neapolim et alias, quas ob firmitatem
							<lb/>capere non potuit, rebus aggrariis exinanitas reliquit; ad Affricam reversus Valentiniani
							<pb n="135"/>
							<lb/>filiam, quam adduxerat, Transmundo filio [dedit uxorem]; unde natus est Hildericus rex.
							<lb/>Marcianus autem imperator Orientis aput Constantinopolim moritur. Temporibus Martiani
							<lb/>et Valentiniani aput Calcedoniam concilium celebratur. In quo Eutices et Dioscorus et
							<lb/>supradicta synodus Ephesina Marciano auctore dampnantur. Alexandrinus episcopus VIII.
							<lb/>Kalendas Maias et Leo papa XV. Kalendas Maias pascha Domini celebrarunt. Extant igitur
							<lb/>epistole pape Leonis ad principem destinate de observatione pascae. Pelagiani Britannorum
							<lb/>temptabant fidem evertere, qui a Gallorum episcopis ad defensionem fidei auxilium petiverunt.
							<lb/>Mittuntur itaque Germanus Altissiodorensis et Lupus Trecasonus episcopi, viri
							<lb/>sanctissimi, qui non minus miraculis quam verbis eos ad conversionem sane fidei retraxerunt.
							<lb/>Adhuc ibidem sanctissimis manentibus episcopis valida Saxonum et Pictorum manus Britaniam
							<lb/>invadit. Britones arma capiunt; sanctus Germanus cum eis pergit ad prelium. Cumque velut
							<lb/>dux belli ante consertam aciem staret, monuit exercitum, ut eo clamante clamaret. Magna
							<lb/>itaque voce clamavit “Alleluia”, exercitus una voce similiter “Alleluia”. Pavor hostes invadit;
							<lb/>fugiunt et ad propria revertuntur. Paulinus Nolanus episcopus quicquid habere potuit in
							<lb/>redemptionem captivorum, quos Gensericus abduxerat, expendit. Novissime, cum nichil
							<lb/>haberet, se ipsum pro cuiusdam vidue filio vice vicaria in servitium dedit; cuius sanctitas cum
							<lb/>aput barbaros nota fuisset, demum cum omnibus suis civibus ad urbem propriam remeavit. Marinus
						<lb/>autem Rome martirio coronatur.</p>
					</div>
				</div>
				<div>
					<p><lb/>Anno Domini CCCCLVIIII. Leo aput Constantinopolim regnavit annis XV. Aput Romam
						<lb/>vero quidam Avitus imperator efficitur. Quo defuncto Maioranus aput Ravennam invadit
						<lb/>imperium. Quo iuxta Terraconam occiso quidam Severus aput Ravennam eligitur.
						<lb/>Cuius tempore Iogor rex Alanorum in Ytaliam venit, sed a Ricimere preside Ligurie
						<lb/>superatus et iuxta Pergamum occisus est. Severo successit Antemius. Cuius temporibus
						<lb/>Gensericus rediens in Ytaliam navali certamine superatus est. Servandus prefectus
						<lb/>Galliarum et Romanus patricius aspirantes imperium capti sunt. Ricimer, qui Mediolani
						<lb/>morabatur, insidias paravit Antemio; et licet sanctitate pollens Epyphanius episcopus
						<lb/>Tycinensis pacem conposuisset, Ricimer tamen fedus violans Urbem invadit. Roma dividitur;
						<lb/>pars illum, pars sequitur istum. Bilimer rector Galliarum veniens in auxilium
						<lb/>Antemii a Ricymere superatur et occiditur. Denique Richimer Urbem invasit et Antemium
						<lb/>trucidavit; at post mensem tercium languoribus cruciatus interiit. Quidam quoque Olibrius regiam
						<pb n="136"/>
						<lb/>dignitatem adeptus post septem menses occubuit. Licerius igitur aput Ravennam imperator
						<lb/>efficitur; quem Nepos patricius regia exuens dignitate Dalmatiarum fecit episcopum.
						<lb/>Cum autem inter hunc Nepotem et Henricum regem Guisegothorum odii fomenta crevissent,
						<lb/>Epyphanius Tycinensis inter eos conposuit. Theodericus rex Ostrogothorum fere usque ad
						<lb/>Urbem veniens in Illirico mortuus est; et quia Gothi per Illiricum divisi fuerunt,
						<lb/>australes Ostrogothi, occidentales Guisegothi sunt appellati. Leo moritur, qui filiolum
						<lb/>nomine quoque Leonem fecerat in regno sibi consortem. Temporibus Leonis quidam
						<lb/>heretici orientales apparuerunt Acephali, quorum auctor ignoratur, Calcedonense concilium
						<lb/>inpugnantes, et ob hoc Egyptus et Alexandria Euticetis et Dioscori fuit rabie canina repleta.
						<lb/>Leoni pape successit Ylarius, qui penitus interdixit, ut pontifex sibi successorem eligeret.
						<lb/>Ylario vero Simplicius, qui XXVII presbiteros ordinavit et constituit ebdomadas ad patriarchales
					<lb/>ecclesias. Gennadius Constantinopolitanus multa conscripsit.</p>
				</div>
				<div>
					<p><lb/>Anno Domini CCCCLXXIIII. Zeno aput Constantinopolim regnavit an[nis] XVIII.
						<lb/>Mater autem pueri Leonis timens impetum Zenonis puerum occulte clericum fecit, qui in
						<lb/>clericatu permansit usque ad tempora Iustiniani. Zenone puerum exigente mater alium similem
						<lb/>obtulit. Aput Romam vero quidam Augustulus in Ytaliam cum exercitu veniens, fugato
						<lb/>Nepote patricio, qui regnum invaserat, imperium invasit et obtinuit. Mox Odovacer
						<lb/>cum multitudine Herulorum et Turingorum ab extremis Panonie finibus in Ytaliam venire
						<lb/>contendit. Qui transiens per rura Noricorum, audita fama Severini servi Dei, ad eum petiturus
						<lb/>benedictionem accessit; cui benedictione data Severinus ait: “Vade nunc ad Ytaliam, Odovacer,
						<lb/>vilissimis pellibus indutus, multis cito plura largiturus”. Ingresso Ytaliam patricius Orestes occurrit,
						<lb/>sed intra Ticinum recipit se. Odovacer vero civitatem fortiter expugnatam ingreditur; gladius
						<lb/>sevit, omnia ignis assumit; Horestes capitur et aput Placenciam detruncatur. Ad hec Odovacer
						<lb/>multas civitates solo equavit, totam Ytaliam sibi subiecit, regiam dignitatem arripuit.
						<lb/>Adimpleta est igitur Severini prophetia. Augustulus videns universam Ytaliam subdi
						<lb/>viribus Odovacri, cum rem publicam vix XI° mensibus tenuisset, imperialem deposuit maiestatem;
						<lb/>et ita venerabile Romanorum imperium et augustalis illa sublimitas, que ab Augusto scilicet Octaviano
					<lb/>incepit aput Romam, cum hoc Augustulo periit.</p>
				</div>
				<div>
					<p><lb/>Anno ab incarnatione Domini CCCCLXXV. Odovacer itaque Romam ingressus per
						<lb/>XIIII annos quiete possedit regnum Ytaliae. Sed post Theodericus filius Theodemir regis,
						<lb/>rex et ipse Ostrogothorum, qui gratiam Zenonis imperatoris habebat in tantum, quod
						<lb/>consularibus eum aput Constantinopolim fascibus sublimasset eique statuam eream equestrem ante
						<lb/>palatium erexisset, conquerentibus Ostrogothis, quod imperialia sibi stipendia [non] sufficerent,
						<lb/>ad imperatorem accedens suorumque penuriam exponens, Ytaliam sibi peciit.
						<lb/>Annuit imperator et per grama Ytaliam ei concessit populumque Romanum conmendavit.
						<pb n="137"/>
						<lb/>Proficiscens primo Gepidarum regem et regem Bulgarorum prostravit. Deinde iuxta Sontium
						<lb/>flumen Aquilegie castrametatus est; ubi Odovacer sibi occurrens fugatus est. Exinde
						<lb/>cum Theodericus Veronam accederet, iterum Odovacer occurrit. Cuius exercitus in fugam
						<lb/>conversus ex magna parte in Adesim mergitur. Theodericus Veronam invadit. Odovacer Romam
						<lb/>redit, sed obseratis portis exclusus Ravennam reversus est. Cuius municionum obstacula fecit.
						<lb/>Theodericus vero pertransiens Mediolanum accessit, ubi multitudo militum ad eum pervenit.
						<lb/>Sed et Odovacri exercitus crevit; ideoque Theodericus se aput Ticinum munivit. Interim
						<lb/>Gundubaldus rex Burgundionum Liguriam ingressus multa diripuit et captivos abduxit. Theodericus
						<lb/>Ravennam accessit et pene per triennium obsedit; tandem Odovacrem in fide susceptum
						<lb/>occidit. Post beatissimum Epyphanium ad Gundubaldum pro redimendis captivis nuncium
						<lb/>misit. Cui, exceptis illis pro quibus precium dedit, sex milia captivorum concessa sunt. Igitur
						<lb/>Theodericus Romam profectus a Romanis magno gaudio suscipitur; quibus singulis annis ad subsidium
						<lb/>concessit CXX milia tritici modiorum; et sic tercio anno sui ingressus in Ytaliam
						<lb/>tocius Ytaliae adeptus est dicionem, nisi quod Gothis Ticinum ingressis mox Rugi civitatem
						<lb/>invadunt eandem et per biennium depopulantur. Theodericus iste, licet illiteratus, fuit
						<lb/>tamen sapientissimus, qui dicebat, quod qui habet aurum et demonem, celare non potest.
						<lb/>Hic cuidam sponsae metu sponsi filium proprium deneganti ait: “Non habebis virum
						<lb/>nisi hunc, quem tuum negas filium”; quo audito statim confessa est suum esse filium:
						<lb/>et ecce aliud Salomon. Hic Verone, Ravenne, Ticini palatia fecit. Cuius tempore felicitas
						<lb/>maxima fuit, pax et habundantia magna. Hic, ut sui regni vires stabiliret, Lodoni regis
						<lb/>Francorum filiam accepit uxorem, sorores suasque et neptes tradidit, unam regi Guandalorum,
						<lb/>aliam regi Turingorum, aliam Burgundionum, aliam regi Guisegothorum, alias
						<lb/>aliis, ita ut gens non pretermitteretur, que Theodorico vel pactionis federe vel affinitate
						<lb/>non fuerit sociata. Dum hec aput Ytaliam aguntur, aput Britaniam Saxones et Britones hinc
						<lb/>inde confligunt, nunc hii, nunc illi palmam habuerunt; sed tandem Saxones pociores tota per
						<lb/>longum insula pociuntur. Aput Affricam Huniricus successor Genserici Arrianus CCC et
						<lb/>ultra capit episcopos catholicos, multis manus vel linguas abscidit, nec tamen catholice confessionis
						<lb/>loquelam eripuit; ecclesias clausit, sed Zenone imperatore supplicante reserantur,
						<lb/>et episcopi reconciliantur. Aput Orientem Tracia a Vulgaris devastatur, Constantinopolis
						<lb/>incenditur. Zeno augustus moritur. Cuius temporibus Simplicio Rome Felix
						<lb/>successit. Post quem Gelasius, qui fecit quosdam hymnos et prefacionem: <hi rend="italic">Vere dignum et
						<lb/>iustum est</hi>, et declaravit, qui libri debeant in ecclesia recipi, quive contempni, et quo tempore ordinationes
						<lb/>debeant celebrari. Hisque temporibus facta est inventio ecclesie sancti
						<lb/>Michaelis in monte Gargano et dedicatio, et de Neapolitanis adhuc paganis victoria.
						<pb n="138"/>
						<lb/>Et corpus beati Barnabe apostoli et evangelium Mathei, scilicet eius stilo conscriptum,
					<lb/>reperiuntur.</p>
				</div>
				<div>
					<p><lb/>Anno Domini CCCCXCII. Anastasius aput Constantinopolim regnavit XXVI an[nis].
						<lb/>Qui Euticianam sapuit heresim, dicens [non] duas in Christo naturas, deitatis et humanitatis.
						<lb/>Huius temporibus sedit Anastasius Rome; a cuius communione multi clerici discesserunt,
						<lb/>eo quod conmunicasset Ferino, qui conmunicaverat Acatio. Post quem duo pape fuerunt
						<lb/>electi, Symachus et Laurentius; unde post multa facta homicidia Symachus obtinuit. Qui firmavit
						<lb/>in festis cantari <hi rend="italic">Gloria in excelsis Deo</hi>, et habitacula pauperibus instituit et episcopis
						<lb/>exulantibus necessaria ministravit. Aput Affricam increbrescente per Transmundum
						<lb/>Guandalorum regem Arriana perfidia, catholice clauduntur ecclesie, CXX episcopi religantur
						<lb/>in Sardiniam, quibus papa Symachus cottidiana subsidia ministravit. Inter has procellas beatus
						<lb/>Fulgentius scientia floruit. Sed quidam Arrianus, dum corpus aquis balnearibus ablueret, indigna
						<lb/>quedam verba de sancte trinitatis fide protulit, et ilico celitus iaculo ignito visibiliter emisso
						<lb/>conbustus est. Dum quidam alius Arrianus quendam baptizaturus diceret: “Baptizo te in nomine
						<lb/>patris per filium in spiritu sancto”, aqua statim evanuit; quod videns baptizandus ad catholicos
						<lb/>ivit et baptismum in catholica forma et fide suscepit. Symacho pape successit
						<lb/>Hormisda, qui clerum conposuit et Eunodium Ticinensem episcopum Constantinopolim misit, ut
						<lb/>Anastasium reduceret ad catholicam fidem. Cuius monita sprevit, et ne alicubi reciperetur,
					<lb/>per totam Greciam precepit; demum fulminatus est.</p>
				</div>
				<div>
					<p><lb/>Anno Domini CCCCCXVIIII. Iustinus aput Constantinopolim regnavit an[nis] VIIII.
						<lb/>Ad hunc quoque misit Hormisda papa virum sanctitate precipuum Germanum Capuanum episcopum
						<lb/>pro fidei redintegratione, qui digne susceptus est et fidem solidavit. Hoc tempore
						<lb/>aput Affricam catholica reformatur ecclesia. Nam defuncto Transmundo rege Arriano
						<lb/>successit Hyldericus filius eius ex captiva filia Valentiniani principis ortus; quem pater moriens
						<lb/>voluit astringere, ne catholice faveret ecclesiae. At ipse priusquam regni iura susciperet,
						<lb/>universos episcopos in exilium missos restituit et catholicam ecclesiam in Affricam reformavit,
						<lb/>que LXIIII an[nis] fuerat destituta. Iustinus similiter aput Orientem cepit satagere,
						<lb/>ut hereticorum nomen extingueretur. Quod cum Theodoricus rex adhuc in Ytalia vivus, Arriana
						<lb/>lue pollutus, audisset, Iohannem papam, qui Hormisde successerat, ad Iustinum dirigit interminans,
						<lb/>quod, nisi hereticis suas redderet ecclesias, universos Ytalie populos occideret. Iohannes
						<lb/>Constantinopolim ingrediens, turbis occurrentibus ei, in conspectu populi ceco lumen reddit
						<lb/>supplicanti. Hic itaque de sua suorumque salute sollicitus magnis fletibus Iustino supplicat,
						<lb/>ut sue legationis seriem, licet iniustam, accipiat, ut Ytaliae periturae consulat; annuit
						<pb n="139"/>
						<lb/>imperator et Arrianos sibi reliquit. Interim Theodericus Symacum patricium et Boetium
						<lb/>senatorem gladio trucidavit. His diebus Alarico rege Guisegothorum a Francis extincto Theodericus
						<lb/>per Ibam suum comitem plus quam XXX milia Francorum occidit et Thiodem armigerum post
						<lb/>mortem Alarici nepotis constituit. Iohannem vero papam cum suis reversum aput Ravennam
						<lb/>carceris afflictione peremit, malicia ductus pro eo, quod Iustinus eos honorifice suscepisset. Cum
						<lb/>celebrarentur exequie pape Iohannis, quidam a demonio liberatus est. Demum
						<lb/>mortuus est; cuius animam quidam heremita vidit inter Iohannem et Symacum deduci et in
						<lb/>Vulcani ollam demergi. Gothi vero Athalaricum nepotem Theoderici substituunt. Iustinus
						<lb/>quoque moritur aput Constantinopolim. Iohanni pape successit Felix, qui patriarcham
						<lb/>Constantinopolitanum excommunicavit. Post quem Bonifacius, qui statuit, ut non fieret electio
						<lb/>Romani pontificis nisi die tercio depositionis predecessoris. Post hunc alius Iohannes
					<lb/>successit.</p>
				</div>
				<div>
					<p><lb/>Anno Domini DXXVII, alibi dicitur a. XXVII, Iustinianus aput Constantinopolim
						<lb/>regnavit an[nis] XXXVIII. Hic ad reparandum rem publicam animum accendit, ac primo
						<lb/>per Bellisarium patricium Persas agressus est et devicit. Per quem eundem Guandalos cum
						<lb/>rege ipsorum delevit, Affricam totam Romano imperio restituit; regem Hunnorum baptizavit cum
						<lb/>C militibus gentis sue. Carthago quoque post annum XCVI. sue excisionis recepta est. Interea
						<lb/>rex Gothorum Athalaricus moritur; cuius mater Deodatum adscivit in regnum, qui eam fecit
						<lb/>occidi. Ideoque Iustinianus graviter est offensus. Timens itaque Deodatus Agapitum
						<lb/>papam, qui Iohanni successerat, direxit ad Iustinianum, ut sibi sceleris inpunitatem inpetraret.
						<lb/>Veniens igitur sanctus pontifex ad Iustinianum, facta de fide collatione reperit eum in
						<lb/>Euticetis dogma corruisse; unde ait: “Desideravi ad Iustinianum venire, imperatorem christianissimum,
						<lb/>sed inveni Dioclecianum”. Iustinianus itaque, licet prius minatus fuisset pontifici, tamen
						<lb/>tandem ad fidem catholicam reversus est. Antimum quoque eiusdem regie civitatis episcopum,
						<lb/>eiusdem heresis defensorem, communione privavit et in exilium misit, et Mennam episcopum ordinavit.
						<lb/>Non multo post idem pontifex Agapitus aput Constantinopolim obiit; cui successit
						<lb/>Silverius. Iustinianus vero Bellisarium contra Deodatum in Ytaliam misit; sed Deodato mortuo
						<lb/>successit Guitigis, in quem Bellisarius vires convertit. Neapolim primo cepit, nec gladio nec
						<lb/>rapine pepercit nec ab ecclesiis exspoliandis abstinuit. Indeque Romam ingresso Gothi Ravennam
						<lb/>fugiunt, sed reversi cum Witigis Romam per annum obsident, demum Ravennam redeunt. Tanta
						<lb/>fuit eo anno aput Liguriam fames, ut Datius Mediolanensis antistes retulit, quod plereque matres
						<lb/>filiorum membra comederent. Rursus Guitigis exercitu collecto cum Bellisario pugnat; vincitur,
						<lb/>capitur, Constantinopolim ducitur. Cui Iustinianus administrationem tribuit, ubi vitam finivit. Bellisarius,
						<lb/>cum esset in Ytalia, Silverium papam, qui Agapito successerat, monachum factum
						<lb/>ex mandato auguste in Pontum misit in exilium; ibique mortuus est. Bellisarius iterum in
						<lb/>Africam ivit; et victor Romam rediens crucem auream centum librarum beato Petro per manum
						<lb/>Vigilii pape, qui Silverio successerat, optulit; qui quoque papa in exilium missus est.
						<lb/>Ambo qui Antimum Constantinopolitanum reconciliare noluerunt. Temporibus Vigilii pape,
						<pb n="140"/>
						<lb/>sub Iustiniano principe Constantinopolim V<hi rend="sup">m</hi> concilium universale celebratum est; in quo dampnata
						<lb/>est heresis Theodori, qui beatam virginem solum hominem, non deum genuisse dicebat;
						<lb/>contra quod vocata est theotocos. Capto Guitigis Gothi trans Padum in Liguria consistebant,
						<lb/>sibi Heldebaldum regem preficiunt; sed eodem anno perimitur; post Ercirium, qui
						<lb/>quoque statim occiditur; post hunc Totilam, qui et Baduila dictus est, quem Bellisarius
						<lb/>effugavit. Sed Bellisario ad urbem reverso Constantinopolim et mortuo
						<lb/>Totila Campaniam redit; qui collecto exercitu universam invadit Ytaliam et etiam transgressus
						<lb/>fretum Siciliam; revertens obsedit Romam. Tandem ingressus Urbem pepercit Romanis, et
						<lb/>habitans ibi fuit cum eis sicut pater cum filiis, ut creditur, ex ammonitione beati Benedicti,
						<lb/>quem adierat. Iustinianus itaque Narsim cubicularium in Ytaliam misit. Tunc temporis
						<lb/>gens Longobardorum amica populi Romani aput Panonias degebat, ibique per XLII annos
						<lb/>habitaverat; quibus rex Alboim preerat; et eo tempore regem Epidarum extinxerant et de
						<lb/>Gepydis victoriosi erant; hos itaque Longobardos Narsis, ut sibi essent in auxilium, invitavit.
						<lb/>Venit igitur Alboim per mare Adriaticum in Italiam, sotiatus est Narsi; pugnaverunt cum
						<lb/>Totila; deleti sunt Gothi, Totila occisus est, qui iam per X annos regnaverat. His temporibus
						<lb/>congregati sunt homines in synu Adriatici maris metu Hunnorum, id est Longobardorum,
						<lb/>Ytaliam ingredientium, ubi civitatem que nominatur Venecia condiderunt.
						<lb/>Habitaverant autem in primis Veneciis, que fuerunt a terminis Panonie
						<lb/>usque ad flumen Adue, cuius caput Aquilegia est. Ideoque nomen antiquum retinuerunt
						<lb/>et dicuntur Veneti, quasi Henuetici, quod Grecum est, Latine “laudabiles” appellantur.
						<lb/>His quoque temporibus Teudepertus rex Francorum Bucellinum et Amingum duces
						<lb/>ad subiciendam Italiam miserat, sed a Narsete superati sunt. Tercius dux Leuterius fugiens
						<lb/>inter Veronam et Tridentum iuxta lacum Benacum mortuus est. Post hec Narsis quendam
						<pb n="141"/>
						<lb/>regem, suum proditorem, suspendit. Fit ergo Narsis patricius propter virtutem, qui prius
						<lb/>fuerat cartularius. Erat enim catholicus, in pauperes munificus, in reparandis basilicis studiosus,
						<lb/>vigiliis et orationibus deditus, ut plus vinceret orationibus quam armis; qui universos Ytalie
						<lb/>fines optinuit. Iam dictas gentes Iustinianus et alias multas belli iure compressit; ideoque per
						<lb/>has victorias Alamanicus, Gothicus, Germanicus, Alanicus, Wandalicus, Affricus meruit appellari.
						<lb/>Leges quoque Romanorum, quarum prolixitas nimia fuerat et inutilis dissonantia, mirabili brevitate
						<lb/>correxit; templum sancte Sophye construxit Constantinopolim. His temporibus fuit pestilentia
						<lb/>magna in Liguria; subito enim apparebant signa in domibus et vasis, que abluta continuo recidivabant,
						<lb/>et pestilentia glandularum, que mortales per triduum extinguebat.
						<lb/>His quoque temporibus fuerunt Cassiodorus senator Romanus, qui postea monachus psalmos
						<lb/>exposuit, et Dionisius abbas Romanus, qui calculum pascalem conposuit, et Arator subdiaconus
						<lb/>Romanus, qui Actus apostolorum versibus exaravit, et Priscianus Cesariensis, gramatice artis aput
						<lb/>Constantinopolim scriptor, et beatus Benedictus iam de heremo in Montem Cassinum ascenderat
						<lb/>et cenobium construxerat. His quoque temporibus corpus beati Antonii
						<lb/>monachi revelatur et in ecclesia sancti Iohannis Baptiste iuxta Constantinopolim gubernatur,
						<lb/>alibi dicitur aput Alexandriam. Mortuo Iustiniano successit Iustinus minor. Vigilio
						<lb/>successit Pelagius, qui statuit, ut scismatici episcopi per potestates conprimerentur; cuius
						<lb/>auctoritate Paulus Aquilegiensis patriarcha rabiem metuens Lonbardorum fugit ad Gradus
						<lb/>secumque portavit corpus beati Ermagore; ibique sedem instituit patriarchalem.
					<lb/>Pelagio postmodum successit Iohannes, qui restauravit cimiteria.</p>
				</div>
				<div>
					<p><lb/>Anno Domini DLXVII. Iustinus aput Constantinopolim regnavit annis XII. Hic fuit
						<lb/>nepos Iustiniani, contemptor pauperum, spoliator divitum, qui arcas fecit fieri ferreas, ubi
						<lb/>auri talenta reponeret; qui in heresim Pelagianam lapsus est, qui iusto Dei iuditio demum
						<lb/>amens effectus est. Huius quoque temporibus Narsis deletis Gothis sive Getis preerat Ytalie,
						<lb/>qui Vitalem episcopum Alicine civitatis exilio dampnavit, et cum multas collegisset divicias,
						<lb/>incidit in invidiam. Accesserunt itaque Romani ad augustum dicentes: “Libera nos de
						<lb/>manibus Narsetis eunuchi, alioquin trademus civitatem gentibus”. Misit itaque augustus
						<lb/>Longinum, qui Narsetis locum optineret. Augusta quoque Narseti mandavit, ut cum puellis
						<lb/>in genitio lanarum degeret. Ad que verba Narsis dicitur respondisse se talem telam orditurum,
						<lb/>qualem dum viveret, ipsa deponere non posset. Ideo Narsis o Neapolim, quam reformaverat,
						<pb n="142"/>
						<lb/>fugiens Longobardos invitavit, ut pauperrima Pannonie rura desererent et venirent ad possidendam
						<lb/>terram diviciis repletam. Longobardi libenter annuunt et futuris commodis, que
					<lb/>preoptaverant, animos attollunt. Intraverunt igitur Ytaliam possessuri.</p>
					<p><lb/>Hic originem Longobardorum latius explicemus. Itaque Longubardi de Scathinavia,
						<lb/>unde fuerant oriundi, sub ducibus Ybor et Agygion,Gambare filiis, exierunt. Est
						<lb/>autem Scathinavia septemtrionalis plaga pars vel affinis Germanie; ubi sunt VII dormientes;
						<lb/>ubi dies estivales maximi, brumales minimi, ubi maris vorago profunda, que fluctus absorbet et
						<lb/>vomit. Qui Longobardi vocati sunt a longis barbis in mulieribus simulatis. Nam lingua
						<lb/>eorum “lang” dicitur “longum”, “bard” “barba”. Qui ante simulationem Vinuli vocabantur.
						<lb/>Qui singulari certamine Maurigam optinuerunt. Qui ducibus Ybor et Agygion defunctis
						<lb/>regem super se constituerunt primum Agelmund. Quo regnante meretrix quedam VII parvulos
						<lb/>uno partu enixa est, quos in piscinam proiecit necandos. Cum igitur Agelmund inde
						<lb/>transiret et eos asta inverteret, unus manu astam tenuit; unde iussu regis nutritus, a
						<lb/>lamis quod lingua eorum aquam sonat, Lamissio dictus est; et hic fuit rex secundus
						<lb/>eorum. Tercius Leth. Quartus Hyldeoch. Quintus Gedeus; sub quo in Regulanda provincia
						<lb/>Rugorum temporibus Odovacri, de quo prediximus, habitabant, in quam multis
						<lb/>bellis et laboribus venerant fatigati. Sextus Claffo. Septimus Tado, quem cum occidisset
						<lb/>Waco dux, super aliquantis Lombardice gentis principatus est, et ex filia
						<lb/>filium suscipiens eum Waltari nominavit, qui fuit octavus rex Lombardorum. Nonus
						<lb/>Audohin, qui Longobardos in Panoniam duxit. Decimus Alboin, qui Longobardos in Italiam
						<lb/>duxit eam felici augurio possessuros. Intraverunt autem Ytaliam anno Domini DLXVIII.
						<lb/>Quo anno tanta fuit ubertas, quantam nulla meminit etas; et fluxerant anni ab exitu
						<lb/>eorum de Scathinavia circiter CC. Diebus introitus eorum in Ytaliam vise sunt
						<lb/>acies ignee, sanguinem, qui post effusus est et semper effunditur, presignantes in celo.
						<lb/>Narsis namque Romam revertitur; ibi moritur, Constantinopolim sepelitur. Alboim vero
						<lb/>universam obtinuit Italiam preter Romam et Ravennam; sed et Romam obsedit,
						<lb/>similiter et Ticinum per tres annos obsedit et tandem obtinuit; ubi cum per portam ingrederetur,
						<lb/>equus cecidit, non resurgens, licet calcaribus stimulatus; quod Deo volente
						<lb/>factum est ob reprobum eius votum; voverat enim se omnem huminem occisurum, qui
						<lb/>se suo gladio non submitteret; sed inpio voto rescisso, resurrexit equus. Alboin,
						<lb/>cum regnasset an[nis] III et men[sibus] VI, mortuus est. Post quem regnavit Cleph similiter
						<lb/>an[nis] II et men[sibus] VI, qui fuit XI. rex eorum. Posteaque fuere Longobardi sub
						<pb n="143"/>
						<lb/>ducibus sine rege per annos X, quibus multa bella Burgundionibus, Francis, Saxonibus
						<lb/>ceterisque finitimis intulerunt et pertulerunt. Augustus vero Iustinus propter
						<lb/>amentiam Tiberium cesarem ascivit, qui palatium et provincias gubernaret, hominem iustum, sapientem,
						<lb/>elemosinarium, christianissimum; qui auguste conquerenti quod rem publicam redigeret in
						<lb/>paupertatem, respondit: “Confido in Domino, quia non deerit pecunia fisco nostro tantum, ut
						<lb/>pauperes procurentur et captivi redimantur. Thesaurizemus in celo, et Dominus dignabitur
						<lb/>augere nobis in seculo”. Hic, cum temporibus Benedicti pape, qui Iohanni successerat, Longobardi
						<lb/>Romam per circuitum vastarent Ytaliam invadentes, multa milia frumenti studio misericordie
						<lb/>Romanis ab Egypto mandavit. Hic ambulans per palatium vidit tabulam marmoream,
						<lb/>in qua erat crux Domini sculpta et ait: “Cruce Domini frontem et pectora munire debemus, et nos
						<lb/>eam pedibus conculcamus”. Iussit ergo auferri; qua levata invenit secundam et post terciam
						<lb/>idem signum crucis habentes, sub quibus invenit thesaurum inmensum. In Ytalia quoque invenit
						<lb/>thesaurum, quem Narsis in cisterna deposuerat, revelante sibi quodam sene;
						<lb/>quem per multos dies exportantes vix potuerunt evacuare. His thesauris inventis copiosius
						<lb/>more suo ministravit egenis. Mortuo igitur Iustino purpuram induitur et diademate
						<lb/>coronatur. His temporibus fuit Felix Tarvisianus episcopus et sanctissimus Fortunatus,
					<lb/>socius eius, et Honoratus Mediolanensis archiepiscopus et sanctus Hospitinus heremita.</p>
				</div>
				<div>
					<p><lb/>Anno Domini DLXXVIII. Tiberius Constantinus quinquagesimus Romanorum imperator
						<lb/>regnavit an[nis] VII. Huic Sophia augusta paravit insidias volens Iustinianum filium sublimare,
						<lb/>sed spe sua cassata est. Hic Persas debellavit et vicit et magnam predam cum
						<lb/>viginti pariter elephantis adduxit. Demum Mauricium, virum strennuum, una cum filio Sophie
						<lb/>elegit in inperium, filiamque suam sibi tradidit dicens: “Sit tibi imperium cum hac puella concessum;
						<lb/>equitate et iusticia delecteris!” Mortuus est Tiberius et magnum luctum populis de sua morte
						<lb/>reliquit. Interim Gothi divisi mutua cede vastantur. Temporibus huius Tiberii, scilicet
						<lb/>anno Domini DLXXVIII, Lonbardi secundum leges causas iudicare ceperunt.
					<lb/>/*</p>
				</div>
				<div>
					<p><lb/>Anno Domini DLXXXV. Mauricius Capadox, primus ex Grecorum genere, in inperium
						<lb/>confirmatus, regnavit an[nis] XX. Hic L milia solidorum misit Childeberto regi Francorum, ut
						<lb/>Longobardos impugnaret et de Ytalia exterminaret; qui post decennium ducum regem sibi
						<lb/>Clefonis filium Autarim instituerant, regem duodecimum. Childebertus igitur Ytaliam introivit.
						<lb/>Sed cum Lonbardis fedus iniit. His gestis Authari rex Brixilium civitatem, in qua erat
						<lb/>dux inperatori favens, cepit et solum adusque destruxit. Verumtamen dux Ravennam fugit.
						<lb/>Post hec Authari cum Smaragdo Ravenne patricio fedus iniit. His diebus Benedicto
						<lb/>pape successit Pelagius secundus, absque iussione principis ordinatus, eo quod Longobardi
						<lb/>Romam obsiderent, ut nullus egredi posset. Hic VIIII instituit prefationes ante canonem decantandas.
						<lb/>Item augustus mandavit Childeberto, ut Lombardos inpugnaret; qui ad Ytaliam
						<lb/>exercitum direxit, sed frustratus rediit. Sed postea pluries Lombardos in Italiam
						<pb n="144"/>
						<lb/>inpugnavit, sed confusus rediit. Hoc tempore, alibi dicitur, quod Tiberii
						<lb/>tempore, fuit diluvium in Ytalia, quale non fuit post Noe. Nam aqua usque ad superiores
						<lb/>fenestras basilice sancti Zenonis Veronensis ascendit, sed basilicam minime introivit. Facta est
						<lb/>autem hec inundatio Kalendas Novembris; sed tonitrua tanta fuerunt, quanta fieri solent estivo
						<lb/>tempore. Post duos menses Verona magna ex parte incendio cremata est. Rome quoque mire
						<lb/>magnitudinis per urbem transiens fluvius Tiberis ultra muros urbis excrevit; unde cum
						<lb/>magna multitudine serpentium draco in mare descendit; subsecuta est inde pestis inguinaria, que
						<lb/>Pelagium papam occidit et ex maxima parte populum Romanum. Cui de consensu imperatoris
						<lb/>successit Gregorius, tunc levita, qui Euthicium Constantinopolitanum episcopum de
						<lb/>heresi convicit; dicebat enim, quod corpus post resurrectionem erit impalpabile, contra illud:
						<lb/><hi rend="italic">Palpate et videte, quia sp[iritus] car[nem] et os[sa] non habet, si[cut] me vid[etis] habere</hi>. Qui
						<lb/>primus servum servorum Dei se nominavit; qui fuit divinarum scripturarum solertissimus indagator;
						<lb/>qui Moralia, Dialogum, Pastoralem, Registrum et alia multa conscripsit et ecclesiam
						<lb/>etiam nocturnis et diurnis officiis ordinavit. Et addidit in canone: <hi rend="italic">Diesque nostros
						<lb/>in tua pace dispone</hi>; qui precepit, ut oratio dominica super eucharistiam alta voce cantetur;
						<lb/>qui stationes per circuitum anni ordinavit; qui septiformem letaniam instituit. In primo
						<lb/>coro clerum, in secundo monachos, in tercio monachas, in quarto infantes, in quinto laicos, in
						<lb/>sexto viduas, in septimo coniugatas. Hic beatus Gregorius misit Augustinum, Melitum et Iohannem
						<lb/>in Britanniam, quorum predicatione Anglos ad fidem convertit. Gothi quoque circa hec
						<lb/>tempora ad fidem venerunt Recharede eorum principe ad fidem catholicam intendente.
						<lb/>Circa hec quoque tempora sanctus Gallus in diocesi Constantiensi CCCC monachos habuit,
						<lb/>qui omnes sancti creduntur preter unum, qui apostatavit. Severus Aquileiensis patriarcha
						<lb/>fuit hereticus; quo defuncto successit Iohannes cum consensu regis et ducis in Aquilegia veteri
						<lb/>ordinatus. In Gradus a Romanis episcopis Candidianus ordinatur antistes; post quem Epyphanus;
						<lb/>et ex illo tempore fuerunt duo patriarche. Demum aput Orientem Mauricius
						<lb/>augustus, cum vicisset Hunnos, qui et Avares appellantur, et contra hostes sepe victoriam obtinuisset,
						<lb/>cum filiis a Foca occiditur. Aput Longobardos vero Authari Apuliam intravit
						<lb/>et usque ad Ytalie fines accedens columpnam, que est in mari, tetigit hasta dicens: “Hucusque
						<lb/>fines erunt Longobardorum”; que usque nunc dicitur appellari columpna Authari; postmodum
						<lb/>cum Gotheramo rege Francorum pacem iniit. Qui Gontramus sompnio thesaurum invenit,
						<lb/>de quo cyborium supra corpus beati Marcelli in civitate Cabalano construxit. Authari
						<lb/>defuncto, cum regnasset annis VII, successit Agiluf tercius decimus Longobardorum rex,
						<lb/>qui, sicut eius assumpsit regiam dignitatem, sic et in matrimonium Theodolingam eius
						<lb/>uxorem; cuius supplicatione rex fidem catholicam tenuit et possessiones ecclesiis ampliavit.
						<pb n="145"/>
						<lb/>Cui regine Gregorius papa multa scripsit; ad cuius interventum inter Lonbardos et
						<lb/>Romanos pacem pepigit. Hec regina ecclesiam sancti Iohannis in Moeditia construxit, ubi
						<lb/>Theodericus rex palatium edificaverat, eamque ornamentis auri et argenti ditavit. His
						<lb/>temporibus cenobium beati Benedicti quod est in Monte Cassino invasere et exspoliavere
						<lb/>Lonbardi. Agiluf rex Mediolanum egressus Cremonam obsedit cum Sclavis, quos ei cacanus
					<lb/>rex Avarum miserat, eamque in Iulio cepit et ad solum usque destruxit.</p>
				</div>
				<div>
					<p><lb/>Anno Domini DCVI. Focas regnum invasit aput Constantinopolim, qui regnavit
						<lb/>an[nis] VIII. Cuius anno secundo beatus Gregorius, cum sedisset an[nis] XIII et men[sibus] VI et
						<lb/>diebus X, migravit ad Christum. Cui successit Savinianus, qui luminaria ecclesie beati Petri
						<lb/>adiunxit. Saviniano vero Bonifatius; quo rogante statuit Focas sedem Romanam esse caput
						<lb/>omnium ecclesiarum, quia Constantinopolitana se primam dicebat omnium ecclesiarum, et Constantinopolitanam
						<lb/>Romane subiecit. Bonifatio successit alius Bonifacius, a beato Gregorio quartus;
						<lb/>quo petente iussit Focas, ut Pantheon templum consecraretur in memoriam virginis et omnium
						<lb/>martyrum. Focatis temporibus Presini et Veneti per Orientem et Egyptum bella moverunt.
						<lb/>Agiluf cum Focate pacem conposuit annualem. Perse Romanis Ierosolimam
						<lb/>et multas provincias abstulerunt et sancta prophanantes, etiam vexillum dominice crucis
						<lb/>abducunt. Contra Focatem Eraclianus, qui tunc Affricam regebat, bellum movit eumque
					<lb/>regno et vita privavit tradens regnum Eraclio filio suo.</p>
				</div>
				<div>
					<p><lb/>Anno Domini DCXIIII. Eraclius Eracliani filius aput Constantinopolim regnavit
						<lb/>an[nis] XII, alii quidem dicunt XLVIII. Hic fuit christianissimus, qui crucem
						<lb/>Domini Ierosolimis reportavit. Hic duos filios habuit, Eraclonem et Constantinum. Agiluf
						<lb/>cum Eraclio et cum Francis pacem conposuit. Sed Avares Forum-Iulii capiunt ad proditionem
						<lb/>Romilde uxoris Gisulfi ducis Forumiuliani, quam rex Avarum promisit accipere in
						<lb/>matrimonium. Sed Longobardis peremtis et captis rex una nocte habuit eam in matrimonio,
						<lb/>alia nocte tradidit eam XII Avaribus, qui sibi succedentes eam libidine satiarent. Novissime
						<lb/>iussit eam ligari ad palum, inquiens: “Talem te dignum est habere maritum, que potius libidini
						<lb/>quam civium et consanguineorum saluti prospicere voluisti”. Huius ducisse due filie, ne
						<lb/>ab Avaribus contaminarentur, carnes pullorum crudorum mamillis fasciis alligarunt, ut putrefacte
						<lb/>feterent. Cum igitur Avares eas contingerent, putantes eas naturaliter fetere, dicebant
						<lb/>omnes Lonbardas fetidas esse; et sic castitatem servarunt illesam; quarum postea nupsit
						<lb/>una regi Alamannorum, alia principi Baioariorum. Ad hec cum regnasset Agiluf XXV an[nis],
						<lb/>diem clausit extremum. Cui filius eius Adaloald quartodecimus rex Lonbardorum cum
						<pb n="146"/>
						<lb/>Teodolinga matre successit; et tunc fuerunt ecclesie restitute. Cumque regnasset Adaloald
						<lb/>an[nis] X et mente insaniret, a Longobardis eiectus est, et Arioald substitutus est quintus decimus
						<lb/>rex eorum, qui regnavit an[nis] XII. Circa hec tempora fuit sanctus Columbanus, qui cenobium
						<lb/>edificavit in Bobio. Post Arioald regnavit Rotharus sextus decimus rex eorum, qui
						<lb/>fuit fortis et iustus, sed Arrianus. Et tunc fere in qualibet civitate duo erant episcopi, unus
						<lb/>catholicus et alius Arrianus. Codicem conposuit legum, qui Longobarda vocatur. Anno
						<lb/>LXVII. ab ingressu Longobardorum in Italiam multa subiugavit, et cum regnasset
						<lb/>an[nis] XVI, regnum Rodoald filio dereliquit, qui fuit septimus decimus rex eorum et
						<lb/>regnavit an[nis] V. Cuius uxor Godiperga ecclesiam sancti Iohannis aput Ticinum construxit.
						<lb/>Interim Simsebutus princeps Gothorum multas in Yspania urbes sibi subiecit et Iudeos sui
						<lb/>regni ad fidem Christi convertit. His temporibus Deusdedit Bonifatio pape successit et
						<lb/>constituit, ut secunda missa celebretur in clero, et legem posuit, ut nulla mulier filium de fonte
						<lb/>levaret aut ad aliquod sacramentum teneret. Post quem alius Bonifatius, qui constituit,
						<lb/>quod nullus trahatur de ecclesia aut aliquid inde rapiat, et quod acolitus reliquias levare
						<lb/>non audeat. Post quem Honorius, qui clerum erudivit et instituit letanias sabbatis procedere a
						<lb/>Sancto Apolinare ad Sanctum Petrum. Post Severinus; post Iohannes, qui distractis ecclesie
						<lb/>thesauris multa milia hominum per Ystriam et Dalmatiam a barbarorum dominio liberavit. Post
						<lb/>quem Theodorus, qui librum penitentialem conposuit. Eraclio successit Eraclones filius eius,
						<lb/>qui regnavit an[nis] II. Deinde frater eius Constantinus men[sibus] VI. Cui successit filius
					<lb/>equivocus, Constans etiam nominatus.</p>
				</div>
				<div>
					<p><lb/>Anno Domini DCXLVIIII. Constantinus, qui et Constans, aput Constantinopolim
						<lb/>regnavit an[nis] XXVII, qui fuit hereticus. Cuius temporibus Martinus Rome sedit
						<lb/>episcopus, quem missarum sollemnia celebrantem spatarius quidam occidere voluit, sed
						<lb/>percussus aorisia videre non potuit eum. Demum Constantinus eum misit in exilium, ubi
						<lb/>migravit ad Dominum et miraculis coruscavit. Cui successit Eugenius, canonum scientia
						<lb/>plurimum eruditus. Et post hunc Vitalianus, qui cantum conposuit, quo hodie Romani utuntur.
						<lb/>Huius Constantini temporibus regina Persarum nomine Cesara privato habitu Constantinopolim
						<lb/>venit et baptismum, quem desiderabat, accepit; quam augusta de fonte levavit. Quod audiens
						<lb/>rex Persarum legatos ad augustum pro uxore direxit; legati reginam petunt. Imperator se reginam
						<lb/>ignorare fatetur, sed mulierem noviter baptizatam ostendit; quam legati cognoscentes
						<lb/>venerantur; supplicant, ut revertatur. Que respondit: “Nunciate regi vestro, nisi crediderit
						<lb/>in Christum, me ulterius consortem habere non poterit”. Quid plura? Rex cum LX milibus
						<lb/>hominum Constantinopolim venit et cum omnibus baptizatur, ab augusto de fonte levatus; cum
						<lb/>uxore remittitur honoratus. Aput Longobardos regnavit Aripertus XVIII<hi rend="sup">us</hi> rex
						<lb/>eorum, qui successit Rodoald, et condidit oraculum sancti Salvatoris aput Ticinum; et cum
						<lb/>regnasset an[nis] VIII, regnum duobus filiis Bertharith et Gondiperto reliquit. Gondipertus Ticini,
						<lb/>Bertharith sedit Mediolani. Sed Grimoald dux Beneventanus Gondipertum fraudulenter
						<lb/>occidit; quo audito fugit Bertharith Mediolanensis. Et sic Grimoald regnavit nonus decimus
						<lb/>rex eorum; qui Francos in Ytaliam venientes multa cede prostravit iuxta civitatem
						<lb/>Astensem. Constantinus igitur, ut Italiam a Longobardorum manibus eriperet, Athenas venit
						<lb/>et mare transiens Tarentum applicuit et quendam heremitam consuluit, si gentem Longobardorum
						<pb n="147"/>
						<lb/>posset viriliter superare. Qui respondit, quod gens Longobardorum modo superari
						<lb/>non posset, quia beatus Iohannes Baptista pro eis continue intercedit, eo quod regina basilicam
						<lb/>eius in Moeditia construxit. Progrediens inde Luceriam civitatem destruxit, Ageruntiam
						<lb/>civitatem sane capere nequivit. Beneventum obsedit, ubi Romoald Grimoaldi regis filius
						<lb/>ducatum habebat. Romoaldus itaque Grimoaldo patri suo nuncium direxit, auxilium petiit;
						<lb/>rex festinavit. Imperator Neapolim se recepit et inde bello cum suo dampno peracto
						<lb/>Romam perrexit; cui papa Vitalianus cum clero devote occurrit et populo. Imperator beato
						<lb/>Petro pallium obtulit auro contextum; et cum mansisset Rome diebus XII, ornamenta civitatis
						<lb/>et ecclesiarum, etiam Sancte Marie, ubi fuerat Panteon, et tecta enea deposuit et civitatem
						<lb/>auro exspoliavit. In Siciliam ingressus ibi per quinquennium mansit et tales
						<lb/>Calabrie, Sicilie, Affrice, Sardinie afflictiones indixit, quod nulli spes vite remaneret; sed in
						<lb/>balneo aput Syracusas occiditur. Cuius temporibus Archephalorum heresis invaluit.
						<lb/>Terre motus extitit Rome et scarabeorum pessima clades, ita ut nullus mortuum
						<lb/>suum agnosceret propter nimium inflationis tumorem. Tanta preterea fuere tonitrua, quanta nullus
					<lb/>ante meminerat, unde homines et animalia multa fulminibus sunt occisa.</p>
				</div>
				<div>
					<p><lb/>Anno Domini DCLXXVII. Constantinus Constantini vel Constantis augusti filius aput
						<lb/>Constantinopolim regnavit an[nis] XVII. Cuius tempore Theodorus archiepiscopus et Adrianus
						<lb/>abbas a Vitaliano papa missi sunt ad informationem ecclesiarum; ad quod Theodorus iste,
						<lb/>ut quidam aiunt, librum penitentialem conposuit. Vitaliano successit Adeodatus.
						<lb/>Post quem Domnus, qui paradisum ante basilicam beati Petri candidis marmoribus mirifice stravit.
						<lb/>Cuius tempore stella splendidissima, prius non visa, in celo apparuit. Postea Domno pape
						<lb/>successit Agatho, qui causa componende pacis inter imperatorem et Lonbardos Constantinopolim
						<lb/>ivit, et cum osculum in porta civitatis cuidam leproso dedisset, illico sanatus est. Aput
						<lb/>Constantinopolim Georgius patriarcha heresim excitavit, que in domino nostro Iesu Christo unam
						<lb/>tantum voluntatem et operationem asseverabat. Quam ob causam Constantinus augustus synodum
						<lb/>congregari precepit. In qua fuere legati sancte Romane ecclesie missi ab Agathone papa Iohannes
						<lb/>Portuensis episcopus et Iohannes diaconus. Hec est sexta synodus universalis Consantinopolim congregata
						<lb/>temporibus Agathonis, sub principe Constantino. In qua dampnata fuit heresis supradicta.
						<lb/>In hora huius dampnationis aranearum tele in medio populi ceciderunt, quasi purgationis
						<lb/>sordium significative. Nam et patriarcha resipuit. In hac synodo lecta fuit
						<lb/>epistola Damiani Ticinensis episcopi sub nomine Mansueti Mediolanensis archiepiscopi, que synodo
						<lb/>magnum suffragium tulit; in qua hec verborum series continetur: <hi rend="italic">Vera fides est, ut in
						<lb/>domino nostro Iesu Christo sicut due sunt nature, hoc est Dei et hominis, sic etiam due voluntates et
						<lb/>operationes. Vis audire, quid est deitatis? “Ego et pater unum sumus”. Vis audire, quid humanitatis?
						<lb/>“Pater maior me est”. Cerne secundum humanitatem eum dormientem, cerne secundum divinitatem
						<lb/>ventis imperantem</hi>. Aput Constantinopolim Constantinus moritur. Aput Longobardos quoque
						<lb/>Grimoald, cum regnasset an[nis] VIIII, mortuus in basilica sancti Ambrosii, quam aput
						<pb n="148"/>
						<lb/>Ticinum construxerat, sepelitur. Bertharith vero profugus, ut redeat in Ytaliam, voce
						<lb/>divina monetur; reversus in regem sublimatur, fuitque vicesimus rex eorum. Cuius
						<lb/>uxor Rodolisda basilicam sancte Marie ad Perticas edificavit. Ipse vero ecclesiam sancte
						<lb/>Agathe et portam Palatinam aput Ticinum construxit et martirum Primi et Feliciani
						<lb/>corpora condidit. Cumque regnasset XV annis, Cuniperto filio regnum dereliquit;
						<lb/>quem Alachis dux Tridentinus contra fidelitatem, adnitentibus ei Aldone et Grausone, Brixianis
						<lb/>civibus, regno et palatio Ticinensi privavit. Hic Alachis clericos odio habuit, qui de quodam
						<lb/>Thoma diacono ad se veniente ait: “Veniat, si habet femoralia munda”; ad que diaconus
						<lb/>ait: “Dicite illi, quia Deus potest in meis causis reprehensionem invenire, ipse non potest”.
						<lb/>Sed per Dei gratiam, qui beatum archangelum misit in auxilium regis Cuniperti, rex de
						<lb/>Alachis et exercitu eius victoriam habuit. Hic Cunipertus, uxore sua Theodotem puellam
						<lb/>de pulcritudine conmendante, et eam cognovit et in monasterio, quod eius nomine appellatur,
						<lb/>aput Ticinum collocavit. Circa hec tempora Cadenius heremita claruit. Franci
						<lb/>ante venerabile corpus beati Benedicti pernoctare simulantes in castro Cassini ossa beati Benedicti
						<lb/>et sancte Scolastice furati sunt et in suam patriam portaverunt. His quoque temporibus fuit
						<lb/>eclipsis solis et lune. Et post hec pestilentia magna; factaque est revelatio, quod pestilentia
						<lb/>non cessaret, donec altare cum reliquiis sancti Sebastiani poneretur in ecclesia sancti
						<lb/>Petri ad Vincula; quo facto Rome pestis illa cessavit. Ea quoque tempestate stella in
						<lb/>meridie visa est cum magno fulgore cadere in orientem. Bobium eructuavit. Gens
						<lb/>Saracenorum Cartaginem cepit et Siciliam invasit. Circa hec tempora floruerunt Felix gramaticus,
						<lb/>Iohannes Bergomas mire sanctitatis episcopus. Agathoni vero successit Leo papa; Leoni
						<lb/>Benedictus, qui sanctam sextam synodum in Latinum transtulit, et instituit, ut ad tumulandum
						<lb/>Romanum pontificem omnis Romanus clerus accederet. Benedicto Iohannes, qui librum de
						<lb/>pallii dignitate conposuit. Iohanni Cono. Cononi Sergius, qui capsam argenteam cum cruce
					<lb/>repperit, basilicam Lateranensem reparavit, et ut <hi rend="italic">Agnus Dei</hi> in missa cantetur, instituit.</p>
				</div>
				<div>
					<p><lb/>Anno Domini DCXCVII. Iustinianus minor, Constantini filius, aput Constantinopolim
						<lb/>regnavit an[nis] X. Hic Affricam a Saracenis recuperavit et cum eis pacem fecit terra
						<lb/>marique. Hic Sergium papam misso Zacharia spatario suo iussit Constantinopolim deportari,
						<lb/>quia synodo, quam Constantinopolim fecerat, subscribere nolebat. Sed militia Ravenne
						<lb/>vicinarumque parcium Zachariam contumeliose repulit. Hunc Iustinianum Leo regno privavit
						<lb/>et in Ponto in exilio posuit et naribus detruncavit; et regnavit Leo an[nis] III. Sed
						<lb/>et Leonem Tiberius regno privavit et in urbe in custodia tenuit; et regnavit Tiberius
						<lb/>an[nis] VII. His diebus facta est synodus Aquilegie. Rex Anglorum Cedoald Romam
						<pb n="149"/>
						<lb/>venit et a Sergio papa baptizatus est Petrusque vocatus, qui in albis migravit ad Dominum.
						<lb/>Iustinianus imperium recuperans Leonem et Tiberium occidit, et quociens reuma de naso
						<lb/>tergebat, unum de Leonis fautoribus iugulari precipiebat. Gallicinum quoque patriarcham
						<lb/>Constantinopolitanum, qui ei contrarius fuerat, erutis oculis Romam misit; Cyrum abbatem,
						<lb/>qui eum in Ponto aluerat, patriarcham fecit. His temporibus Sergio pape successit Iohannes;
						<lb/>post quem alius Iohannes. Aput Longobardos Cunipertus, cum regnasset an[nis] XII, regnum
						<lb/>Liuperto filio dereliquit eique tutorem Asprandum instituit. Sed Ariperth puerum occidit,
						<lb/>tutorem fugavit, regnum invasit, Laudam et Bergamum cepit. Hic Ariperth hac illac
						<lb/>pergens, quid de se diceretur, et qualem iusticiam iudices facerent, privato habitu explorabat.
						<lb/>Hic Ariperth Alpes Cocias ecclesie Romane donavit vel restituit. Sed Gisulfus dux Beneventi
						<lb/>Campaniam invasit. His temporibus Benedictus Mediolanensis archiepiscopus Rome
						<lb/>causam habuit pro ecclesia Ticinensi, sed victus est. Iohanni pape successit Sinsinius; qui
						<lb/>instituit, ut in quinta feria misse cantentur; et Sinsinio Constantinus; quem Constantinum papam
						<lb/>Iustinianus augustus ad se Constantinopolim venire fecit, et in platea civitatis eius pedibus advolutus
						<lb/>veniam inpetravit, eumque honorifice suscepit et remisit et ecclesie privilegia renovavit.
						<lb/>Cuius Constantini temporibus duo Saxonum reges Romam orationis causa venere et ambo mortui
						<lb/>sunt. Demum Iustinianus exercitum in Pontum contra Philippicum misit; exercitus autem
						<lb/>Philippicum fecit imperatorem, qui Constantinopolim veniens Iustinianum occidit, qui hac secunda vice
					<lb/>regnaverat annis VI.</p>
				</div>
				<div>
					<p><lb/>Anno Domini DCCXVII. Philippicus aput Constantinopolim regnavit an[no] I et men
						<lb/>[sibus] Vl; qui Cyrum ad monasterium suum remisit, Constantino pape litteras pravi dogmatis direxit,
						<lb/>quas papa respuit; et huius rei causa gesta VI synodorum in porticu Sancti Petri fecit pingi; statuitque
						<lb/>populus Romanus, ne carta vel effigies aut nomen imperatoris reciperetur heretici, nec pro
						<lb/>eo ad missarum sollemnia oratio fieret specialis. Hunc Philippicum Anastasius, qui et Arthemius
					<lb/>dictus est, oculis et regno privavit.</p>
				</div>
				<div>
					<p><lb/>Anno Domini DCCXVIII. Anastasius aput Constantinopolim regnavit an[nis] III;
						<lb/>qui Constantino pape litteras direxit, quibus se fautorem catholice fidei declaravit. Hic classem contra
						<lb/>Saracenos in Alexandriam misit, sed Urbem reversus exercitus Theodoxium orthodoxum imperatorem
						<lb/>elegit et coactum imperii solio confirmavit. Aput Longobardos Ariperto, cum regnasset
						<lb/>an[nis] XII et fugeret a facie hostium suorum, in Ticino flumine suffocato regnavit Asprandus
						<lb/>men[sibus] III. Cui successit Liutprandus filius eius. His temporibus beatus claruit
					<lb/>Leonardus.</p>
				</div>
				<div>
					<p><lb/>Anno Domini DCCXXI. Theodosius aput Constantinopolim regnavit an[no] I; qui
						<lb/>Anastasium fecit ordinari presbiterum. Hic gesta VI synodorum fecit repingi, que a
						<lb/>Philippico deleta fuerant. His temporibus aput Romam Tiberis inundavit, ut ad portam
						<lb/>Sancti Petri usque ad pontem Molvum aque descendentes se coniungerent. Mansit hec inundatio
						<lb/>VII diebus et octavo crebris letaniis peractis decrevit. Hisque temporibus Constantino
						<lb/>pape successit Gregorius, qui Germanos per Bonifatium episcopum convertit ad Christum, et
						<lb/>statuit ieiunandum in quinta feria quadragesime, et firmavit missas per anni circuitum
						<pb n="150"/>
						<lb/>celebrari. Post quem et alius Gregorius, qui quedam addidit in secreta, scilicet: <hi rend="italic">Quorum
						<lb/>sollempnitates hodie in conspectu tue maiestatis celebrantur, domine Deus noster</hi>. Petronax monasterium
					<lb/>Montis Cassini reparavit.</p>
				</div>
				<div>
					<p><lb/>Anno Domini DCCXXII. Leo aput Constantinopolim regnavit an[nis] XXV. Hic
						<lb/>aput Constantinopolim ymagines sanctorum incendit mandavitque Gregorio pape, ut idem Rome
						<lb/>faceret; sed pontifex hoc contempsit et imperatorem excommunicavit. Exercitus quoque Ravenne
						<lb/>Venetiarumque unanimiter restiterunt; elegissentque alium imperatorem, nisi pontifex restitisset.
						<lb/>Augustus ad peiora progreditur, quia salvatoris et genitricis eius ymagines concremari
						<lb/>fecit; et quia plerique Constantinopolitani resistebant, aliqui sunt capite truncati, alii
						<lb/>aliter mutilati. Et tunc passa est sancta Theodosia. Patriarcha sceleri non consentiens a propria
						<lb/>sede expulsus est. His temporibus Saraceni Constantinopolim per continuum triennium obsederunt,
						<lb/>sed fame et pestilentia confusi sunt, et revertentes subita tempestate contritis
						<lb/>navibus perierunt. Intra Constantinopolim CCC milia pestilentia interierunt. Aput Longobardos
						<lb/>regnavit Liuthprandus, qui tante fuit audatie, quia, cum cogitassent aliqui eum
						<lb/>occidere, cum eis silvam ingrediens evaginato gladio dicebat: “Facite quod cogitastis!” et
						<lb/>tante fuit pietatis, quod eis cuncta confessis protinus dimittebat. Tante fuit
						<lb/>potentie, quod Bononiam, Auximum, Subtriam, Spoletum et alia plurima subiugavit,
						<lb/>Ravennam obsedit et Classem destruxit; sed et contra Romanos multa prelia gessit; et cum
						<lb/>Romam obsideret, misit Gregorius Karolo Martello claves confessionis sancti Petri rogans, ut
						<lb/>Urbem liberaret et ecclesiam defenderet a Lombardis. Sed tante fuit devotionis, quod
						<lb/>Alpes Cocias Romane ecclesie confirmavit. Ossa beati Augustini, cum Saraceni fuissent
						<lb/>Sardiniam depopulati, transtulit in Ticinum et collocavit ea in ecclesia sancti Petri ad
						<lb/>Celum-Aureum, quam ipse construxit. Edificavit preterea in monte Bardonis ecclesiam
						<lb/>Berceti, in Olumpna ecclesiam sancti Anastasii, in palatio ecclesiam sancti Salvatoris,
						<lb/>ubi clerum instituit, et sic per singula queque loca, in quibus degere solebat. Tante fuit
						<lb/>sapientie, quod magis confidebat in orationibus quam in armis; pacis fuit amator, qui Francorum
						<lb/>pacem et Avarum custodivit; castus, largus, sed litterarum ignarus. Qui cum regnasset
						<lb/>an[nis] XXXI et men[sibus] VII, mortuus est. Cui successit Hyldeprandus, qui regnavit
						<lb/>men[sibus] VI. Et post Rathchius an[nis] IIII et men[sibus] VIIII. His temporibus
						<lb/>Gregorio successit Zacharias in apostolica sede, Greca et Latina lingua peritus;
						<lb/>pacem cum Lonbardis fecit et filios compatrum in matrimonio copulari prohibuit. Bonifacius
						<pb n="151"/>
						<lb/>Maguntinus archiepiscopus, qui Vuldensem ecclesiam fecit, et Beda presbiter Venerabilis, qui multa
						<lb/>conscripsit, et Petrus Ticinensis episcopus claruerunt. Iuxta fluvium Tanarum Baudolinus,
						<lb/>aput Veronam Cleolaph prophetis et miraculis floruerunt. Leonis anno I° mortuus est Karolus
					<lb/>Martellus, qui aput Francos maior in regia domo erat.</p>
					<p><lb/>Hic regni Francorum originem a longis retro temporibus intueamur. Post
						<lb/>Troie destructionem multa milia Troianorum sub Priamo et Antenore Ravennam applicuerunt
						<lb/>et Paduam edificaverunt, ubi sepultus est Antenor. Posteave in Sithia regione
						<lb/>civitatem Sicambriam construxerunt. Deinde occupavere Germaniam et dicti sunt Germani.
						<lb/>Sed quia tempore Valentini imperatoris eius mandato vicerunt Alanos, vocavit eos
						<lb/>Francos, id est feroces. Post transierunt in Turingiam sub principibus Marcomede et Symone.
						<lb/>Sed Symone defuncto Marcomedis filium Faramundum regem fecerunt, et leges per quendam
						<lb/>sapientem nomine Salagustum habere ceperunt; a quo lex Salica dicta est, qua Franci
						<lb/>utuntur. Hinc Roma decrevit, et Francia crevit. Nam transito Reno ceperunt et
						<lb/>fugavere Romanos, qui habitabant ibi, et cepere Agrippinam, que nunc Colonia dicitur a
						<lb/>novo incolatu eorum, et Tornacum et Cameracum et Remis et Treverim et Suesonam, Aurelianis
						<lb/>et pene totam Galliam et Germaniam ab Equitania usque Baigueriam vendicaverunt. Inter reges
						<lb/>Francorum fuerunt Miroveus, a quo postea reges denominati sunt Mirovei, et Clodoveus,
						<lb/>qui Glodosindam filiam regis Burgundionum Christianam accepit uxorem. Ad cuius orationes
						<lb/>et exortationes baptizatus est a sancto Remigio, angelo de celis oleum ministrante, quo
						<lb/>adhuc Franci reges unguntur. Iste Clodoveus vovit equum suum se beato Martino daturum,
						<lb/>si triumpharet in Gothos. Triumphavit, solvit votum, sed redimere volens C solidos transmisit;
						<lb/>sed equus stetit inmobilis. Ideoque misit et alios centum, et sic equus secutus est; unde
						<lb/>Clodoveus ait: “Sanctus Martinus est bonus auxiliator, sed carus negociator”. Huius Clodovei filii,
						<lb/>nepotes et pronepotes postea regnaverunt, ut Lotharius filius eius et filii eius Lotharii, qui
						<lb/>regnum diviserunt: Aribertus Parisius, Guntramus Aurelianis, Hylpericus Senonis, Sichipertus
						<lb/>Metis optinuit. Sed ad tantam inbecillitatem reges devenere Francorum, quod regibus
						<lb/>adhuc nomine solo manentibus qui maior erat in domo regia, regni erat administrator, ut
						<lb/>venerabilis Arnulfus Metensis episcopus, vite sanctitate perspicuus, et post Anchisus
						<lb/>filius eius, ab Anchise Troiano denominatus; post quem Pipinus Grossus, cuius fuit Gerdrudis;
						<lb/>post hunc Karolus Martellus, Pipini Grossi filius ex concubinatu Alfeide ducisse. Qui Baigueriam,
						<lb/>Sueviam, Guasconiam, Saxoniam, Frigiam vicit, CCCLXXXV milia Saracenorum in
						<lb/>Yspania interfecit eosque bellum Narbone conmittens maxima cede prostravit. Et post, cum
						<pb n="152"/>
						<lb/>Saraceni Arelate cepissent, legatos cum muneribus mittens ad Liuthprandum regem Longobardorum
						<lb/>contra Saracenos auxilium postulavit. Quo in eius adiutorium properante Saraceni
						<lb/>fugerunt. Illam quoque provinciam subiugavit, in qua est Parisius, que tunc Gaudina vocabatur,
						<lb/>et vocavit eam Franciam lingua Latina, Teothonice Karlinguam. Terra vero que Franconia
						<lb/>dicitur a quodam Francone duce, ut quidam asserunt, appellatur. Ytaliam quoque a
						<lb/>Gothis liberavit. Primus consensu decimas Zacharie pape militibus dedit in feudum pro ecclesie
						<lb/>neccessitate. Cum itaque regnum Francorum tam feliciter per XXVII annos administrasset,
						<lb/>sicut premisimus, anno I° Leonis diem clausit extremum, tribus relictis filiis, Karlomanno,
						<lb/>Pipino Nano et Griffone, qui regni diviserunt administrationem. Sed Griffo
						<lb/>iniquus a fratribus eiectus aput Alverniam in quodam castello permansit. Karlomannus
						<lb/>habuit Theutoniam, Pipinus Franciam. Sed post annos IIII Karlomannus per Zachariam
						<lb/>papam factus est monachus in monte Syrath, postea transivit ad Montem Cassinum, ubi etiam
						<lb/>porcos aliquando custodivit. Pipinus itaque Nanus solus extitit regni amministrator, Hildrico
						<lb/>rege nomine solo manente. Sed quia rex erat ignavus et inutilis, auctoritate Zacharie pape
						<lb/>Pipinus in regem a Bonifatio Maguntino aliisque principibus electus est, et Yldrico in Monte
						<lb/>Cassino monacho facto, auctoritate Stephani pape, qui Zacharie successit, a fidelitate
						<lb/>Hyldrici cum omnibus principibus est absolutus et in regem inunctus; ubi regnum Miroveorum
					<lb/>finem accepit et regnum Karolorum incepit.</p>
				</div>
				<div>
					<p><lb/>Anno Domini DCCXLII Constantinus Leonis filius aput Constantinopolim regnavit
						<lb/>an[nis] XXXV; qui fuit patre peior, quia sacrificiis demonibus inmolavit. Aput Longobardos
						<lb/>Astulfus regnavit an[nis] VII, qui Dei ecclesiam molestavit et civitates ad
						<lb/>ius beati Petri pertinentes invasit. Unde Pipinus Nanus rex Francorum rogatu Stephani pape in
						<lb/>Ytaliam venit et Astulfum iurare coegit, quod ecclesiam Romanam ulterius non molestaret.
						<lb/>Deinde Pipinus Romam veniens honorifice susceptus est; et eo in Franciam reverso
						<lb/>Astulfus nichil promissorum servavit; unde Pipinus rediens Ravennam et quasdam alias
						<lb/>civitates numero XX cepit et ecclesie Romane donavit et Astulfum arcius obligavit.
						<lb/>Post Burgundiam et Equitaniam subiugavit. Mortuus est autem anno XIIII. regni sui,
						<lb/>duos relinquens filios, Karolum Magnum et Karlomannum, qui regnum diviserunt. Stephano
						<lb/>pape successit Paulus, qui sepe monuit Constantinum pro ymaginibus restaurandis. Post quem
						<lb/>Constantinus adhuc laicus sedem invasit apostolicam. Post alius Stephanus, et postmodum
						<lb/>Adrianus. Anno regis Astulfi octavo, anno vero Domini DCCLV. translatum est
						<lb/>Nonantulam corpus beati Silvestri. Rursus aput Longobardos Astulfo successit Desiderius
						<lb/>ultimus rex eorum. Ad quem defuncto Karlomanno fugit uxor illius cum filiis a facie
						<pb n="153"/>
						<lb/>Karoli Magni. Hic Desiderius edificavit ecclesiam de Lene, et uxor eius ecclesiam
						<lb/>sancte Iulie in Brisciana diocesi. Sed cum alias Dei ecclesiam impugnans Faventiam,
						<lb/>Ferrariam seu Comachium de Ravennate abstulerit exarchatu, Karolus rogatu Adriani pape
						<lb/>in Ytaliam venit, Desiderium in Papia obsedit, dimisso exercitu Romam properavit, a Monte
						<lb/>Gaudii usque ad ecclesiam sancti Petri pedes accedens, et factus est Romanorum patritius;
						<lb/>rediens Desiderium captivavit et Lonbardos sue ditioni subposuit anno Domini DCCLXXIII;
						<lb/>aput quos regnatum fuerat, postquam Ytaliam intraverant, et an[nis] CCVI. Deinde Karolus
					<lb/>reversus in Frantiam Saxoniam subiugavit.</p>
				</div>
				<div>
					<p><lb/>Anno Domini DCCLXXVII. Leo aput Constantinopolim regnavit an[nis] VI. Post
					<lb/>quem venit imperium in manus uxoris Leonis nomine Yrene.</p>
				</div>
				<div>
					<p><lb/>Anno Domini DCCLXXXIII. Yrene aput Constantinopolim regnavit cum filio
						<lb/>Constantino an[nis] X. Cuius temporibus, scilicet anno Domini DCCLXXXVI, crucis signum
						<lb/>repente in vestibus apparuit, et sanguis de terra et celo profluxit. Hanc Yrenem, quia Karolo
					<lb/>nubere voluit, Greci monasterio intruserunt et Nichoforum elegerunt.</p>
				</div>
				<div>
					<p><lb/>Anno Domini DCCXCIII. Nicophorus aput Constantinopolim regnavit an[nis] VIII;
						<lb/>post quem Stauratius filius eius regnavit men[sibus] IIII. Aput Romam Adriano Leo papa
						<lb/>successit. Hic synodum celebravit, in qua dampnavit hereticos dicentes Christum Dei
						<lb/>filium adoptivum. Hic anno Domini DCCXCVIIII, dum pergeret ad Sanctum Petrum die sancti
						<lb/>Marci cum letaniis, captus est, excecatus et mutilatus; cui Dominus visum reddidit et loquelam.
						<lb/>Hic pergens ad Karolum duxit eum Romam; et purgante se de quibusdam criminibus, facta
					<lb/>est vindicta de inimicis. Ideoque coronavit eum in imperatorem.</p>
				</div>
				<div>
					<p><lb/>Anno Domini DCCC, anno ab Urbe condita MDLII. Karolus, cum regnasset in
						<lb/>Frantia an[nis] XXXIII, a Leone papa unctus est in Romanum imperatorem, et imperavit an[nis]
						<lb/>XIIII, men[se] I, d[iebus] XIII. Hic confirmavit ecclesie Romane que donaverat ei
						<lb/>Pipinus pater suus, et adiunxit ei ducatum Spoletanum et Beneventum, et alias etiam ecclesias
						<lb/>possessionibus ampliavit. Hic cum Michaele, qui post Stauratium aput Constantinopolim
						<lb/>regnavit an[nis] II, et post cum Leone successore pacem perpetuam hoc modo firmavit,
						<lb/>ut alter alterius frater nominetur et alter ab altero semper iuvetur; Grecus imperator habeat
						<lb/>Orientem et Constantinopolim, et Karolus et successores habeant Romam et Occidentem.
						<lb/>Abhinc igitur gesta orientalium Grecis cronographis relinquentes, que aput nos
					<lb/>gesta sunt occidentalia prosequamur.</p>
					<p><lb/>His in pace conpositis Karolus Ierosolimam causa orationis per Constantinopolim ivit; per
						<lb/>Siciliam, per Calabriam, Apuliam Romam rediit; et Aquisgrani reversus, ubi sedem regni constituit,
						<pb n="154"/>
						<lb/>finem vite suscepit anno Domini DCCCXIIII, anno regni sui et imperii XLVI, subacte Ytalie XLIIII,
						<lb/>etatis sue LXXII. Cuius XII fuerunt precipui pugnatores: Rolandus, Olivarius
						<lb/>cum sociis suis. Duos reliquit filios, Lodoicum regem Equitanie et Pipinum regem
						<lb/>Ytalie. Huius temporibus claruerunt Alcuinus Karoli capellanus, Stephanus sanctissimus
						<lb/>venerabilis vite Cremonensis episcopus et Rotaldus Veronensis episcopus,
						<lb/>qui cum Pipino rege Ytalie transtulit corpus sancti Zenonis ad ecclesiam, quam edificaverunt
					<lb/>et multis possessionibus dotaverunt.</p>
				</div>
				<div>
					<p><lb/>Anno Domini DCCCXIIII. Lodovicus Karoli filius aput Romanos cum Lothario filio suo
						<lb/>regnavit an[nis] XXV. Audita namque morte patris de Equitania veniens Aquisgrani per
						<lb/>consensum principum adeptus est imperii principatum. Aput quem Leo papa de impositis
						<lb/>criminibus per nuntios se purgavit. Aput Constantinopolim vero Leoni, cum regnasset
						<lb/>an[nis] VIII et men[sibus] VI, successit alius Michael, qui regnavit an[nis] VIII et men[sibus] VIII.
						<lb/>Cui substitutus est Theophilus filius eius, qui post mortem patris regnavit an[nis] XIIII et
						<lb/>men[sibus] III. Leoni pape successit Stephanus, qui Lodovicum, ut quidam dicunt,
						<lb/>inunxit. Huic Lodovico Ytaliam ingresso beatus Iohannes Baptista in visione apparuit
						<lb/>in territorio Sabinensi precepitque, ut edificaret ei ecclesiam; quod et fecit ubi dicitur
						<lb/>Argentella. Hic regna potenter optinuit usque ad Farrum. Hic tres filios habuit,
						<lb/>Lotharium, quem consortem fecit imperii, Karolum, quem ducem fecit Equitanie, Lodovicum,
						<lb/>quem ducem instituit Baiguarie. Hic Lodovicus augustus, ut nobiles alliceret ad
						<lb/>clericatum, clericis licentiam dedit vestibus preciosis utendi et divisas domos
						<lb/>habendi. Huius temporibus Heroldus rex Danorum cum suo populo venit ad fidem.
						<lb/>Eiusque temporibus, scilicet anno Domini DCCCXXIII, corpus beati Marci translatum
						<lb/>est de Alexandria Venecias. Stephano pape successit Pascalis, qui potestatem
						<lb/>Lothario, cum in Ytaliam venisset, super populum Romanum vivente patre concessit.
						<lb/>Post Pascalem Eugenius, qui librum penitentialem conposuit et in Franciam misit. Post
						<lb/>Eugenium Valentinus. Post quem Gregorius, qui ecclesiam [beati] Marci, quam tempore sui
						<pb n="155"/>
						<lb/>sacerdotii regendam habuerat, tempore sui pontificatus a fundamentis renovavit. Huius
					<lb/>Lodovici temporibus episcopus Cremonensis fuit Atto.</p>
				</div>
				<div>
					<p><lb/>Anno Domini DCCCXL. Lotharius Lodovici filius aput Romanos regnavit
						<lb/>an[nis] XV. Ad hunc Theophilus imperator Constantinopolitanus legatos misit promittens
						<lb/>dare filiam suam Lodovico filio suo. Sed dum ista geruntur, nature Theophilus iste
						<lb/>concessit. Lotharius autem ab imperiali benedictione Romae reversus a fratribus, scilicet
						<lb/>Karolo Equitanie et Lodovico Baiguarie duce, regnare volentibus impugnatus est.
						<lb/>Divisit igitur cum eis imperium; Karolo cessit Francia et Britannia, Lodovico Baiguaria et
						<lb/>Alamania, Lothario vero Ytalia, Provincia et Lothoringia; a quo etiam sic denominata est.
						<lb/>Ecce magnus defectus imperii! Cum enim Karolus quasi per medium cum Greco
						<lb/>divisisset imperium, hic Lotharius, nepos Karoli, terciam dumtaxat partem habuit
						<lb/>medietatis imperii. Qui cum tres filios habuit, Lodovicum, Lotharium et Karolum, quibus
						<lb/>regnum, quod cesserat ei, divisit, Lodovico Ytaliam cum nomine imperatoris, Lothario Lothoringiam,
						<lb/>Karolo Provinciam. Et ecce maior defectus imperii, quia devenit ad terciam partem
						<lb/>dumtaxat tercie partis medietatis. Demum Lotharius imperator factus est monachus. His
						<lb/>temporibus Gregorio successit Sergius in apostolatu. Cuius temporibus Saraceni vastaverunt
					<lb/>Ytaliam. Cremone vero Pancoardus sedit episcopus, Attonis predicti successor.</p>
				</div>
				<div>
					<p><lb/>Anno Domini DCCCLV. Lodovicus Lotharii filius aput Romanos regnavit an[nis] XVIII.
						<lb/>Hunc papa Sergius coronavit. Sergio successit Leo, qui edificavit civitatem que suo nomine
						<lb/>Leoniana dicitur et ciborium sancti Petri et ecclesiam que dicitur Sancta Maria Nova. Post quem
						<lb/>Benedictus. Postea Nicholaus, qui duos reges excommunicavit, Michaelem propter patriarchi
						<lb/>depositionem et Lotharium propter pelicis copulationem. Hic enim papa Nicholaus de
						<lb/>matrimonio Lotharii iunioris regis Lothoringie tantum cum Valdrada et Teberga
						<lb/>rescripsit. His temporibus Saraceni Beneventum invadunt. Ideoque Lodovicus fratrem
						<lb/>suum Lotharium in suum auxilium invitavit; sed aput Placentiam mortuus est; unde regnum
						<lb/>eius Lothoringiam Karolus patruus, rex Galliarum, invasit; sed adveniens imperator Lodovicus
						<lb/>ipsum regnum Lothoringie cum Karolo patruo, rege Galliarum, id est Francie et Britannie,
						<lb/>ita divisit, quod sedem sibi aput Aquisgrani retinuit. Ad hec Beneventanus dux Adalgisius
						<lb/>Lodovico imperatori fit rebellis; ideoque imperator in Ytaliam rediens Campaniam, Lucaniam et
						<lb/>omnes civitates Samnia cepit. His temporibus Nicholao successit Adrianus, et Adriano
					<lb/>Iohannes. Cremone vero fuit episcopus Benedictus.</p>
				</div>
				<pb n="156"/>
				<div>
					<p><lb/>Anno Domini DCCCLXXIIII. Karolus Lodoici senioris filius et patruus iunioris
						<lb/>regnavit an[no] I et men[sibus] VIIII. Hic enim, cum esset rex Francie, Romam venit et imperium
						<lb/>per Iohannem papam inunctus optinuit. His diebus frater eius Lodovicus rex
						<lb/>Baiguarie et Alamanie aput Francheforth mortuus tres filios dereliquit, Karlomannum, Lodovicum
						<lb/>et Karolum. Qui diviserunt inter se regnum Theotonicum. Karlomannus filium habuit
					<lb/>Arnulfum nomine de nobili femina, sed non legitima.</p>
				</div>
				<div>
					<p><lb/>Anno Domini DCCCLXXV. Karolus minor, Lotharii filius, aput Romanos
						<lb/>regnavit an[nis] VII. Hic cum esset rex Provincie, Romam venit et a Iohanne papa coronatus
						<lb/>est. Coronatus igitur privilegium fecit de libertate clericorum et ecclesiarum.
						<lb/>His temporibus Normanni Franciam invadunt et usque Aquisgrani Coloniamque devastant;
						<lb/>contra quos se Karolus imperator armavit; et tunc Godefridus rex Normannorum Christianus
						<lb/>effectus est, imperatore eum de sacro fonte levante. Paulo post omnibus de Karolorum
						<lb/>genere defunctis solus Karolus monarchus extitit. Sed cum propter egritudinem
						<lb/>inutilis haberetur, Arnulfus ad imperium electus est. His temporibus tres fuerunt in Lombardia
						<lb/>episcopi gloriosi: Paulus, qui Placentinam ecclesiam per Sufronium destructam reparavit, et
						<lb/>Gumboldus Parmensis, qui canonicam Parmensem instituit, et Lando Cremonensis, qui corpus
						<lb/>martiris Archelai de Roma Cremonam portavit et archarium instituit, cui pro
						<lb/>luminaribus beneficium assignavit. Hisque temporibus Iohanni pape successit
					<lb/>Martinus. Post Martinum Adrianus.</p>
				</div>
				<div>
					<p><lb/>Anno Domini DCCCLXXXII. Arnulfus Karlomanni filius non legitimus, cum esset
						<lb/>rex tercie partis Theutonie, regnavit aput Romanos an[nis] XII. His temporibus
						<lb/>Adriano successit Stephanus, postea Formosus. Arnulfus igitur a Formoso coronatus et imperator
						<lb/>effectus est; qui Bergamum cepit et totam Ytaliam subiugavit. His temporibus
						<lb/>Franci perdiderunt imperium, quod aput eos fuerat circa CXX an[nis]. Fuit enim imperium
						<lb/>a pluribus multis annis multipliciter usurpatum; de quorum successione
						<lb/>ordine prosequamur. Pape vero Formoso successerunt sequentes ordine disposito:
						<lb/>Bonifacius, Stephanus, Romanus, Theodorus, Iohannes, Benedictus, Leo, Christoforus, qui de papa
					<lb/>factus est monachus.</p>
				</div>
				<pb n="157"/>
				<div>
					<p><lb/>Anno Domini DCCCCII. Lodovicus regnavit an[nis] IIII; aput Theotonicos regnavit
						<lb/>Henricus Saxo, sed diadema capiti non imposuit. His temporibs Ungari
						<lb/>depopulantur Ytaliam, scilicet anno Domini DCCCCVI, octavo Kal. Octubris.
					<lb/>Posteaque de anno in annum sepe reversi sunt et depredati.</p>
				</div>
				<div>
					<p><lb/>Anno Domini DCCCCVII. Beringarius primus regnavit an[nis] VI. Cuius tempore
					<lb/>sedit Sergius papa, qui Christoforo fuerat substitutus.</p>
				</div>
				<div>
					<p><lb/>Anno Domini DCCCCXIII. Beringarius secundus regnavit an[nis] VI. Cuius
						<lb/>tempore sedit Anastasius in papatu. Cui successit Lando; Landoni Iohannes, qui filius
						<lb/>[fuit] Sergii pape. Aput Theotonicos regnavit primus Chonradus. Huius Beringarii
						<lb/>cancellarius nomine Iohannes Cremone fuit episcopus, qui comitatum extra civitatem
					<lb/>per V miliaria impetravit.</p>
				</div>
				<div>
					<p><lb/>Anno Domini DCCCCXX. Ugo regnavit an[nis] VI. Aput Theotonicos regnavit
					<lb/>Henricus. His temporibus Daibertus Cremone fuit episcopus.</p>
				</div>
				<div>
					<p><lb/>Anno Domini DCCCCXXXI. Beringarius tercius regnavit an[nis] VIII. His temporibus
						<lb/>Iohanni successerunt hoc ordine: Leo, Stephanus et Iohannes, item Leo itemque
					<lb/>a Stephanus, postea Marinus et Agapitus.</p>
				</div>
				<div>
					<p><lb/>Anno Domini DCCCCXLIIII. Lotarius regnavit annis II.</p>
				</div>
				<pb n="158"/>
				<div>
					<p><lb/>Anno Domini DCCCCXLVII. Beringarius quartus regnavit an[nis] XI; qui regnum
						<lb/>Ytalie cum imperio adeptus est, et regnavit cum Aldeberto filio suo. Aput Theotonicos
						<lb/>regnavit primus Otto, Henrici filius. His temporibus Saraceni Capuam invaserunt, anno
						<lb/>scilicet Domini DCCCCXLVIIII. Romani quoque patriciatus sibi tyrannidem usurparunt.
						<lb/>Agapito vero successerunt Iohannes, Benedictus et Leo. Cum igitur has
						<lb/>persecutiones et preter has ad tyrannidem Beringarii maximam persecutionem pateretur
						<lb/>ecclesia, ad Ottonem regem Teutonicorum a sede apostolica legati mittuntur de
						<lb/>tyrannide Beringarii conquerentes; unde hic primus Otto filium suum nomine similiter Ottonem
						<lb/>in Ytaliam misit, qui de Beringario triumphavit, totam Ytaliam subiugavit. Adelbertus
						<lb/>vero in Corsicam fugit. Proinde rex Otto a Iohanne papa coronatus imperatoris
						<lb/>nomen acquisivit; et sic imperium ad Theutonicos pro gloriosa et victoriosa ecclesie
					<lb/>defensione transivit.</p>
				</div>
				<div>
					<p><lb/>Anno Domini DCCCCLXI. primus Otto aput Romanos regnavit an[nis] VI; qui Iohanni
						<lb/>pape Leonem substituit, eo quod cum Adelberto convenit. Sed eiecto Leone Iohannes a
						<lb/>Romanis restituitur. Cui defuncto Benedictus substituitur; sed imperator Benedictum deposuit
						<lb/>et Leonem restituit, et filium suum sibi equivocum ab eo coronari optinuit. Hic
						<lb/>Leo papa donationes factas a Iustiniano imperatore, Ariperto rege, Pipino et
						<lb/>Karolo ecclesie Romane in regno Ytalie de consensu cardinalium episcoporum,
						<lb/>presbiterorum, diaconorum et tocius cleri et populi Romani imperatori Ottoni
						<lb/>remisit et sibi suisque successoribus concessit et largitus est, ut regnum Ytalicum
						<lb/>ab invasoribus liberarent et perpetuo tuerentur. Huius maioris Ottonis temporibus
						<lb/>Luizo Cremone fuit episcopus, qui corpus beati Ymerii de oppido Sancti
					<lb/>Flaviani sito in episcopatu Ymeliensi Cremonam transtulit.</p>
				</div>
				<pb n="159"/>
				<div>
					<p><lb/>Anno Domini DCCCCLXVI. secundus Otto aput Romanos regnavit an[nis]
						<lb/>XXVIII. Cuius temporibus Leoni pape successit Iohanne qui a prefecto Urbis
						<lb/>captus et in Campaniam in exilium missus fuit, sed imperator de persecutoribus supplicium
						<lb/>sumens et apostolicum restituens vindicavit. Iohanni successit Benedictus, qui
						<lb/>quoque a Cinthio Theodore filio captus, in castro Sancti Angeli retrusus et strangulatus est.
						<lb/>Benedicto successerunt Bonus, itemque Bonus et Bonifacius, Benedictus et Iohannes,
						<lb/>qui in castro Sancti Angeli fame afflictus mortuus est. Rursus Iohannes, itemque Iohannes,
						<lb/>Gregorius, post quem Iohannes, Silvester Iohannes aliusque Iohannes. Hisque temporibus
					<lb/>Liuthprandus Cremone fuit episcopus.</p>
				</div>
				<div>
					<p><lb/>Anno Domini DCCCCXCIIII. tercius Otto aput Romanos regnavit an[nis] VI.
						<lb/>Cuius temporibus terre motus per X dies totam Ytaliam agitavit. Eiusque temporibus
						<lb/>venerabilis Odelrigus Cremone fuit episcopus, qui archam beato Ymero fabricavit
						<lb/>et corpus sancti Gregorii martiris Cremonam de Spoleto portavit et
						<lb/>ecclesiam sancti Laurentii, quondam capellam foris murum civitatis, edificans in
					<lb/>monasterium instituit et ditavit.</p>
				</div>
				<div>
					<p><lb/>Anno Domini millesimo primo defunctis Ottonibus absque heredibus Henricus Claudus
						<lb/>dux Noricorum, id est Baiguarorum, eligitur a principibus; qui regnavit an[nis] XXIIII, imperavit
						<lb/>autem an[nis] XI, qui multa prelia vicit. Cuius temporibus Iohanni pape
						<lb/>successerunt hoc ordine: Sergius, Benedictus, Iohannes et Benedictus, qui eiectus fuit de
						<lb/>papatu, et Silvester substitutus; sed et hoc eiecto Benedictus substituitur; quo rursus
						<lb/>eiecto Gregorius substitutus est, quem imperator Henricus deposuit et ultra montes
						<pb n="160"/>
						<lb/>transportavit, et Clementem substituit. Huius Henrici capellanus nomine Landulfus
						<lb/>Cremone fuit episcopus, qui monasterii sancti Laurentii et Cremonensis
						<lb/>populi fuit acerrimus persecutor. Quocirca populus ipsum de civitate eiecit et
						<lb/>palatium turribus et duplici muro munitum destruxit. Proinde, licet episcopio
						<lb/>multa conquisierit, tamen multa per superbiam, multa per inerciam perdidit.
						<lb/>Huius etiam Henrici temporibus luna III diebus sanguinea facta est, sal defecit,
						<lb/>et fame valida fuit. Eiusque temporibus, scilicet anno Domini millesimo XVI,
						<lb/>Symeon heremita migravit ad Dominum, qui canonizatus est a papa Benedicto.
					<lb/>Cuius corpus iacet ad Sanctum Benedictum inter Padum et Lironem.</p>
				</div>
				<div>
					<p><lb/>Anno Domini millesimo XXVI. Chonradus aput Romano regnavit an[nis] XVI.
						<lb/>Cuius temporibus Clementi successit Damasus in papatu. Aribertus Mediolanensis
						<lb/>fuit archiepiscopus, et Ubaldus Cremone fuit episcopus; qui quoque in
						<lb/>monasterium Sancti Laurentii persecutus est, et aput Lacum-obscurum pugnans
					<lb/>impugnatus est. Defuncto Chonrado vacavit imperium.</p>
				</div>
				<pb n="161"/>
				<div>
					<p><lb/>Anno Domini millesimo XL. Henricus Conradi filius aput Romanos regnavit an[nis]
						<lb/>XVII. Cuius temporibus in papatu sederunt: [Leo], qui cum Romanis – alia
						<lb/>littera cum Normannis - in Apulia dimicavit, Victor, Stephanus; cuius tempore Patarea Mediolani
						<lb/>exorta est. Post quem Benedictus et Nicholaus. Eiusque temporibus, scilicet anno
						<lb/>Domini millesimo LII, Bonifacius marchio sagitta in spineta occisus est. Et
						<lb/>quidem, ubi sagittarius pedes et genua fixit, radix omnis aruit, et herba cum
						<lb/>germine in circuitu ibi ulterius non germinavit, ut Dei nutu apparerent latentis
					<lb/>vestigia occisoris.</p>
				</div>
				<div>
					<p><lb/>Anno Domini millesimo LXIII. Henricus aput Romanos regnavit an[nis] XVI.
						<lb/>Quem filius eius usque adeo persecutus est, quod ei regalia resignavit. His temporibus
						<lb/>Robertus Wiscardus invasit Apuliam et etiam Romam impugnare presumpsit. Ierusalem
						<lb/>a paganis capitur. Nicholao successerunt: Alexander, qui cum Candalo Parmensi
						<lb/>episcopo sub contentione fuit electus, sed optinuit; et Gregorius, qui captus
						<lb/>est a quibusdam Romani aput sanctum altare nocte natalis Domini, sed eodem die dimissus
						<lb/>in suo statu receptus est. Arnulfus autem Cremone fuit episcopus. Hisque
						<lb/>temporibus, scilicet anno Domini millesimo LXX, civitas Astensis capta fuit ab Adaleida.
						<lb/>Deinde sequentibus temporibus sequentia provenerunt: Anno Domini
						<lb/>millesimo LXXXIII° Nonantulam obsedit comitissa Matildis. Anno Domini
						<lb/>millesimo LXXXIIII. valida fames Ytaliam occupavit. Anno Domini millesimo
						<lb/>XCVI. multitudo peregrinorum per Cremonam transeuntium mare transivit; qui
						<pb n="162"/>
						<lb/>transactis annis tribus Ierusalem Dei gratia recuperaverunt. Anno Domini millesimo
					<lb/>XCVIII. primo cepit guerra de Crema, frixorium Cremonensium.</p>
				</div>
				<div>
					<p><lb/>Anno Domini millesimo centesimo Pascalis papa creatur, quem quidam ex Romano clero
						<lb/>usque adeo persecuti sunt, quod tres papalia insignia induentes eos in summos pontifices
						<lb/>erigere presumserunt; sed demum ab eodem Pascali confusi et prostrati sunt. Anno
					<lb/>Domini millesimo CII. Ferrariam obsedit comitissa Matildis.</p>
				</div>
				<div>
					<p><lb/>Anno Domini millesimo CVII. Cremonenses, Laudenses et Papienses incenderunt
					<lb/>burgum Terdone in mense Augusto.</p>
				</div>
				<div>
					<p><lb/>Anno Domini millesimo CX. Henricus Henrici filius aput Romanos regnavit an[nis]
						<lb/>XV; qui Romam hoc anno, scilicet millesimo CX, pro sua consecratione veniens
						<lb/>papam Pascalem cepit et in vinculis duobus mensibus et ultra detinuit, eo quod
						<lb/>patrem prohibuerat sepeliri, ita quod per V annos iacuit in feretro, et quia nolebat eum
						<lb/>consecrare, nisi iuramento firmaret, quod de investituris ecclesiarum, episcoporum et
						<lb/>abbatum, se ulterius non intromitteret. Demum reconciliatione facta coronatus est.
						<lb/>Modus autem reconciliationis hic fuit, scilicet quod apostolicus invitus et
						<lb/>coactus privilegium imperatori de investituris [dedit] ecclesiarum, episcoporum et abbatum;
						<lb/>et quod electus non consecretur, nisi prius rege laudetur et investiatur. Sed post idem
						<lb/>papa synodum in Lateranensi basilica celebravit, in qua cassatum et a patribus illud privilegium,
						<lb/>potius pravilegium appellandum, per violentiam regis extortum. Huius Henrici temporibus
						<lb/>Valterus Cremone fuit episcopus. Cui Ugo successit electus. Eiusque
						<lb/>temporibus, scilicet anno Domini millesimo CX, fuit bellum inter Mediolanenses
						<lb/>et Cremonenses aput Brixianorium, Cremonensibus pernitiosum. Eodem anno
						<lb/>civitas Novarie destructa est. Sequenti vero anno, scilicet millesimo CXI,
					<lb/>civitas Laudensis capta est a Mediolanensibus et destructa.</p>
				</div>
				<div>
					<p><lb/>Anno vero Domini millesimo CXIII. predicta fuit synodus celebrata, et Cremona incendio
					<lb/>concremata.</p>
				</div>
				<div>
					<p><lb/>Anno Domini millesimo CXV. comitissa Matildis moritur et aput ecclesiam
						<lb/>sancti Benedicti inter Padum et Lironem, quam ditaverat, sepelitur; quam Teutaldus
					<lb/>avus construxerat, et Bonifacius pater eius possessionibus ampliaverat.</p>
				</div>
				<div>
					<p><lb/>Anno Domini millesimo CXVI. terre motus magnus in Ianuario fuit, propter
						<lb/>quem maior Cremonensis ecclesia corruit, et corpus confessoris Ymerii diu latuit
					<lb/>sub ruina. Anno Domini millesimo CXVI.</p>
				</div>
				<pb n="163"/>
				<div>
					<p><lb/>[MC]XVIIII. Gelasius Pascali successit. Qui cum in Urbe concorditer fuisset
						<lb/>electus et in sede locatus, fugiens imperatoris Henrici festinum adventum aput Capuam consecrationis
						<lb/>benedictionem accepit. Imperator autem Mauricium Bracharum archiepiscopum intrusit;
						<lb/>quem populus Romanus Burdinum vocavit. Gelasius vero per Pisas et Ianuam transiens
						<lb/>aput Sanctum Egidium applicuit, et Cluniacum usque perveniens ibi viam universe carnis
					<lb/>ingressus est et sepultus.</p>
				</div>
				<div>
					<p><lb/>Anno Domini millesimo C°XX° Calixtus papa creatur, aput Cluniacum electus. Qui cum
						<lb/>esset ex patre Burgundie comite natus, sicut inter seculares clarissimus, sic inter ecclesiasticos
						<lb/>fuit eximius. Qui cum ad Urbem et sedem apostolicam festinaret, Pisanam ecclesiam consecravit;
						<lb/>Sutriumque accedens Burdinum cepit intrusum. Qui pro palefredo camelo
						<lb/>insidens in transverso et pro freno caudam manibus tenens et pro pallio rubeo pilosa pelle
						<lb/>vestitus, Urbem rediens in comitatu pontificis precedebat, et sic multipliciter illusus, in
						<lb/>Cavensi monasterio intrusus vitam finivit. Videns igitur imperator, quia non est scientia, non
						<lb/>est potentia contra Dominum, rediit ad pacem ecclesie, remittens omnem investituram et quicquid
						<lb/>spiritualium privilegio violenti extorserat, et concedens canonicam fieri electionem
					<lb/>et consecrationem sic ait: <hi rend="italic">In nomine sancte et individue trinitatis. Ego Henricus</hi>.</p>
				</div>
				<div>
					<p><lb/>Anno quoque Domini M°C°XX° fuit prima guerra de Parma, qua Cremonenses
					<lb/>cum Parmensibus in Parmensi glarea conflixerunt.</p>
				</div>
				<div>
					<p><lb/>Anno Domini MCXXVI. Lotharius aput Romanos regnavit an[nis] XII. Qui quia
						<lb/>progeniem Henrichorum nimis acriter persequebatur, contra eum Chonradus
						<lb/>electus est. Sed eo per conpositionem cessante Lotharius confirmatus est. Eodem
						<lb/>anno MCXXXVI. civitas Cumana capta est a Mediolanensibus in Augusto.
					<lb/>Eodem quoque anno gelavit Eridanus, ut super glatiem currus et equi discurrerent.</p>
					<p><lb/>Lotharii temporibus sedit Honorius in papatu. Qui cum fuisset electus sub contentione
						<lb/>Teobaldi presbiteri cardinalis, humiliter mantum deposuit. Fratres itaque videntes
						<lb/>humilitatem ipsius unanimiter ei obedientiam prestiterunt. Hic cum descenderet in
						<lb/>Apuliam, ut cum Rogerio dimicaret, investigans fraudem baronum, saniori consilio Rogerium
						<lb/>de ducatu Apulie investivit. Hic per P[etrum] presbiterum cardinalem patriarchas Aquilegiensem
						<lb/>et Venetum deposuit. Huic Innocentius papa successit. Qui quoque sub contentione cum
						<lb/>Petro Petri- Leonis presbitero cardinali, cui Anacletus nomen imponitur, fuit electus. Innocentio
						<lb/>clerus, sed Anacleto preter Frangepanos Romanum vulgus adhesit. Anacletus
						<lb/>crucifixum aureum aureasque coronas et ecclesiarum thesauros accipiens in Apuliam se recepit
						<lb/>et Rogerium regem esse concessit. Innocentius vero navigio Pisas pervenit et inter Pisanos et
						<lb/>Ianuenses treuguas posuit. Indeque proficiscens aput Sanctum Egidium concilium celebravit.
						<pb n="164"/>
						<lb/>Transiens in Frantiam a Lodoyco rege Francorum et Henrico rege Anglorum honorifice
						<lb/>receptus est. Progrediens in Lotoringiam a rege Lothario promissionem accepit, quod
						<lb/>eum ad beati Petri sedem reduceret. Rediens itaque Remis secundum et aput Placentiam tercium
						<lb/>concilium celebravit. Reversus Pisas inter Pisanos et Ianuenses pacem conposuit, et
						<lb/>recolens beneficia sibi a Pisanis et Ianuensibus collata Pisane concessit ecclesie primatum
						<lb/>Sardinie et tres episcopatus in provincia Corsice. Ianuensem vero exemit a subiectione
						<lb/>Mediolanensis ecclesie eamque metropolim faciens subiecit ei Bobiensem et quosdam
						<lb/>Corsicanos episcopos. Dum hec agerentur, ecce rex Lotharius festinus promissor advenit.
						<lb/>Rex igitur et pontifex Urbem pariter adierunt, ubi pontifex sedem in Lateranensi ecclesia, et
						<lb/>rex imperiale optinuit diadema. Post hec imperator in Alamaniam, et pontifex revertitur
						<lb/>ad civitatem Pisanam, ubi quartum concilium celebravit. Et quoniam Rogerius Petrum heresiarcham
						<lb/>agnomine Anacletum adhuc in errore fovebat, christianissimus imperator, ecclesie
						<lb/>catholicus advocatus, de Alamania rediens cum summo pontifice Apulie fines invasit et
						<lb/>totam potenter <hi rend="italic">fortitudinis brachio</hi> subiugavit. Rogerius autem in Siciliam fugit.
						<lb/>Pontifex igitur et imperator comitem Rainonem ducem fecerunt Apulie. Sicque pontifex ad
						<lb/>Urbem, et imperator in Teutoniam cum gloria remearunt. Petrus vero heresiarcha in errore
						<lb/>suo conputruit et defunctus est. Cuius sectatores alium elegerunt, quem Romani Carnicorium
						<lb/>nominabant. Demum ad pedes summi pontificis misericordiam postulantes misericorditer
						<lb/>recepti sunt. Auctoritate huius summi pontificis Conpostelana ecclesia facta
						<lb/>est metropolis. Hic pontifex Tyburtum cum Romanis obsedit; sed multi capti sunt
					<lb/>et occisi. Demum reversi Romani de Tyburtinis cum victoria triumpharunt.</p>
					<p><lb/>Lotharii temporibus Otbertus Cremone fuit episcopus, qui sancti Ymerii, quod
						<lb/>diu latuerat, corpus invenit et anno Domini MCXXVIIII. in scrinio ferrato recondidit.
						<lb/>Hic Lotharius anno Domini MCXXXII. Cremam cum Cremonensibus
						<lb/>per mensem obsedit. Sequenti anno, scilicet MCXXXIII, constructum est
						<lb/>castrum Pizleonum seu Pizguittonum. Deinde cum Cremonenses imperialem
						<lb/>offenderint maiestatem, anno Domini MCXXXVI. idem victorius imperator
						<lb/>Sanctum Bassianum et Soncinum ceterasque terras eorum depopulatus invasit et
					<lb/>legem de feudis condidit edictalem.</p>
				</div>
				<div>
					<p><lb/>Anno Domini MCXXXV°IIII. Chonradus aput Romanos regnavit an[nis] XII.
						<lb/>Hic est Chonradus, qui Lothario cessit electus et per concordiam principum
						<lb/>denuo fuit electus. Cuius temporibus in papatu sederunt Celestinus, Lucius – qui
						<lb/>armata manu Capitolium ascendit. Sed Romani vi deiecerunt eum - et Eugenius, qui
						<lb/>cum esset abbas Sancti Anastasii, ex insperato concorditer electus est. Qui propter metum civium
						<pb n="165"/>
						<lb/>fugit in arcem Monticelli et inde ad monasterium Pharfense, ubi gratiam consecrationis accepit.
						<lb/>Verum quamvis ab initio fuissent [ei] cives infesti, tamen auctore Deo, qui <hi rend="italic">spirat
						<lb/>ubi vult</hi>, quia <hi rend="italic">potens</hi>erat <hi rend="italic">in opere et sermone</hi>, conversi sunt ad pastorem et episcopum
						<lb/>animarum suarum et eum cum gaudio magno et sollempni processione receperunt in
						<lb/>Urbe. Chonradi regis temporibus, scilicet anno Domini MCXXXVIIII, magna
						<lb/>pars Cremonensium a Mediolanensibus aput Cremam capta carceralibus est vinculis
						<lb/>mancipata. Anno Domini MCXLII. Innocentius, quem prediximus,
						<lb/>Tyburtum obsedit. Anno Domini MCXLVI. pestis erucarum invaluit super
						<lb/>terram et bona terre consumpsit; unde sequenti anno fames nonnullos maceravit
						<lb/>egentes; et tamen eodem anno, scilicet MCXLVII, rex Chonradus, zelo Dei
						<lb/>accensus, insignitus crucis munimine transmeavit, et cum eo pariter Lodoycus
						<lb/>rex Galliarum. In quo exercitu Fredericus Frederici ducis Suevorum filius
						<lb/>super omnes extitit strennuus et gloriosus. Quod ei fuit occasio, ut postmodum
					<lb/>a principibus vocaretur ad regnum.</p>
				</div>
				<div>
					<p><lb/>Anno Domini MCXLVIIII. Placentini aput Tabianum capti fuerunt.</p>
				</div>
				<div>
					<p><lb/>Anno Domini MCLII. Fredericus aput Romanos regnavit an[nis] XXXVII; qui
						<lb/>fuit miles strennuus et magnanimis, mitis et affabilis, illiteratus, sed morali
					<lb/>experientia doctus, quia
                                                <lg>
                                                        <l><hi rend="italic">mores hominum multorum vidit et urbes.</hi></l>
                                                </lg>
                                        </p>
					<p><lb/>Cuius temporibus multa et varia sequentia provenerunt. Nam eodem anno
						<lb/>Domini, scilicet MCLII, Medexana capta est a Cremonensibus et Placentinis,
					<lb/>penitus et destructa. Anno Domini MCLIII. Ascalona capta est a Christianis.</p>
				</div>
				<div>
					<p><lb/>Anno Domini MCLIIII. rex Fredericus primo in Italiam venit, qui civitatem
						<lb/>cepit Astensem, turres et muros destruens civitatis. Anno Domini MCLV.
						<lb/>Anastasius papa creatur. Arnaldus hereticus auctoritate regis comburitur.
						<lb/>Terdonam rex idem cepit, funditus et destruxit. Deinde Romam festinans multos
						<lb/>subiugavit heriles. Anno Domini MCLVI. Adrianus papa creatur, qui regem
						<lb/>Fredericum inunxit et imperiali diademate coronavit. Imperator autem Romanos
						<lb/>impugnavit nolentes et fidelitatem et ius debitum exhibere. In quorum acrimoniam
						<lb/>et imperialem ultionem Tyburtinum censuit municipium restaurari. Post hec
						<pb n="166"/>
						<lb/>in Alamaniam cum triumpho rediit imperiali. Anno Domini millesimo CLVII.
						<lb/>Mediolanenses castrum Papiensium nomine Vegevalum destruxerunt, Terdonam
						<lb/>reedificaverunt. Anno Domini MCLVIII. imperator in Ytaliam rediens Brixienses
						<lb/>et Mediolanenses impugnavit, Laudam fundavit, Mediolanum obsedit; sed
						<lb/>federe facto discessit. Et regalibus resignatis pacem cum Lombardis conposuit
						<lb/>et leges in Roncalibus condidit. Anno Domini MCLVIIII. turres Placentinorum
						<lb/>et munimina iussu destruxit. Eodem anno Cremam cum Cremonensibus obsedit
						<lb/>et VI° Kalendas Febr. dissipavit. Eodem anno Obertus Cremonensis
						<lb/>episcopus corpus sancti Gregorii martiris transtulit in ecclesiam sancti Michaelis.
						<lb/>His temporibus Alexander papa creatur. Qui sub contentione fuit electus
						<lb/>cum Octaviano, qui agnominatus est Victor. Quo scismatis in errore defuncto
						<lb/>Guido de Crema, Pascalis agnominatus, accessit. Cui similiter in errore defuncto
						<lb/>Iohannes de Struma, Calixtus agnominatus, in scismate fuit similiter substitutus.
						<lb/>Hos tres heresiarchas imperator manutenuit et scisma per X et VII annos in
						<lb/>ecclesia fovit. Et quia dignum est, ut <hi rend="italic">qui in sordibus est sordescat adhuc</hi>, medio
						<lb/>tempore multa mala intulit, multa quoque perpessus. Nam anno Domini M°CLX°
						<lb/>cum Mediolanensibus aput Carcanum pugnavit, et utriusque adversa fuit fortuna.
						<lb/>Sed anno Domini MCLXI. Mediolanum cepit, inquilinos in IIII<hi rend="sup">or</hi> burgis
						<lb/>habere patiens incolatum. Deinde in civitatibus pro sua voluntate constituit
						<lb/>potestates. His ita victoriose peractis in Alamaniam rediit imperator victoriis
						<lb/>gloriosus. Tempore procedente Romanis Tusculanum impugnantibus, et cancellariis
						<lb/><hi rend="italic">in fortitudinis brachio</hi> eam defendentibus, cum Romanorum multa milia
						<lb/>cecidissent, anno Domini MCLXVII. festinus imperator venit ad Urbem et
						<lb/>Pascalem heresiarcham aput Sanctum Petrum in sedem apostolicam intronizavit.
						<lb/>Etiamve cum Romani sancti Petri ecclesiam incastellassent, non perferens
						<lb/>patienter, atrium prophanando conbussit. Propterea nutu Dei, qui nullum malum
						<lb/>preterit impunitum, omnes pene suos mortalitatis pestilentia perdidit. Sed et
						<lb/>contra eum eodem anno MCLX°VII. civitates Ytalice conspirarunt Mediolanum
						<lb/>reedificantes. Pro dolor! etiam illa non fuit expers coniurationis, quam in archisummo
						<pb n="167"/>
						<lb/>constituerat aliarum. In se vertit manum, cum pestiferum sibi malleum
						<lb/>proprio malleo reincudit. Sed divina ultio et ultionis augmentum, ut filius
						<lb/>patrem, libertus patronum, famulus dominum, aut quivis, de quo fuerat meritis
						<lb/>presumendum, iamiam hostis improvisus feriat venerandum amicum. Redeuntem
						<lb/>igitur imperatorem, itinere per planiciem intercluso, per abrupta et invia montium
					<lb/>transire oportuit, quousque ad Alamanica regna pervenit.</p>
					<p><lb/>His temporibus fuit Presbiter nomine Cremonensis electus, qui, licet alias
						<lb/>meritis et scientia dignus, tamen propter scisma deiectus est, et ut adimpleatur
						<lb/>quod vulgo in proverbiis dicitur: “Cui accidit una, non erit illa sola”. Sequenti
						<lb/>anno, scilicet M°CLXVIII, Lonbardi coloniam, id est novam colonorum habitationem,
						<lb/>facientes eam ab Alexandro papa Alexandriam vocaverunt. Alii Civitatem-novam,
						<lb/>Papienses vero Paleam usque in hodiernum diem appellant. Eodem
						<lb/>quoque anno Romani vires resumentes Albanum expugnaverunt et expoliantes
					<lb/>bonis omnibus incenderunt.</p>
					<p><lb/>Sequenti anno, scilicet M°CLXVIIII, civitas Cremona cepit murorum munimine
					<lb/>cingi.</p>
					<p><lb/>Demum rediens imperator in Italiam anno Domini MCLXXIIII. Segugiam
						<lb/>destruxit, Paleam obsedit, sed nec messuit nec quicquam utile in horrea reportavit.
						<lb/>Eodem anno ad invocationem sancti confessoris Ymerii omnipotens
					<lb/>Dominus multa mirabilia fecit.</p>
				</div>
				<div>
					<p><lb/>Anno vero [Domini] MCLXXV. cum Lonbardi contra imperatorem aput
						<lb/>Castezium congregati fuissent, eos redditis gladiis subiugavit et in deditione
					<lb/>imperio digna recepit. Eodem anno fulgur cecidit in ecclesia Cremonensi.</p>
				</div>
				<div>
					<p><lb/>Anno [Domini] MCLXXVI. aput Lagnianum dimicans exercitus eius a
						<lb/>Lombardis vincitur. O rota fortune, qued nunc humiliat, nunc exaltat! Immo
						<lb/>non fortuna, sed Dominus est, qui <hi rend="italic">mortificat et vivificat, deducit ad inferos et reducit.
						<lb/>Dominus pauperem facit et ditat, humiliat et sublevat</hi>. Videns igitur inperator, <hi rend="italic">quia
						<lb/>non in fortitudine sua roborabitur vir</hi>, videns, quia Deus exaltat humiles et deponit
						<lb/>potentes, considerans, quod ecclesiam suam fundavit supra firmam <hi rend="italic">petram,
						<lb/>et porte inferi non prevalebunt adversus eam</hi>: anno Domini MCLXXVII. humiliavit
						<pb n="168"/>
						<lb/>se sub potenti manu Dei et pacem conposuit aput Venecias cum Alexandro
						<lb/>summo pontifice; et cum segregatus fuisset a gremio matris ecclesie, reconciliatus
						<lb/>est ecclesie universali. Ubi et cum Lombardis ad VI annos et cum rege Siculo
						<lb/>ad XV annos treugam fecit. Quo anno Christiani cum Sarracenis ultra mare
						<lb/>pugnaverunt et optinuerunt, quia VII milia Christianorum triginta duo milia
						<lb/>discumfecerunt Saracenorum. Imperator igitur in Alamaniam rediit, et apostolicus
						<lb/>Romam rediit. Ubi anno Domini MCLXXVIIII. universale concilium
						<lb/>celebravit. In quo canones statuit et promulgavit. Et tunc Offredus, ordinator
						<lb/>meus, vir simplex, mansuetus et Deo devotus, Cremone fuit episcopus. Anno
						<lb/>vero Domini MCLXXXI. Lucius papa creatur, qui pro Tusculano Romanos acriter
						<lb/>impugnavit. Anno Domini MCLXXXIII. imperator cum Lonbardis pacem aput
						<lb/>Constantiam fecit. Anno [Domini] MCLXXXIIII. papa Lucius Veronam venit,
						<lb/>qui me anno precedenti subdiaconum ordinaverat et pro hoc adventu ad imperatorem
						<lb/>direxerat. Anno vero [Domini] MCLXXXV. imperator in Ytaliam
						<lb/>rediens Cremam in odium Cremonensium reedificavit. Quo anno ego Sicardus,
						<lb/>presentis operis conpilator et scriba, Cremone, licet indignus, electus sum ad
						<lb/>episcopale officium. Eodem quoque anno Urbanus, cardinalis et Mediolanensis
						<lb/>archiepiscopus, papa creatur. Eodem quoque anno terre motus modicus fuit
						<lb/>in Ytalia. Anno [Domini] MCLXXXVI. imperator quoddam castrum Cremonensium,
						<lb/>[quod] Manfredi nomine vocabatur, omnino destruxit. Sed auctore
					<lb/>Domino per meum ministerium facta est inter imperatorem et cives meos reconciliatio.</p>
				</div>
				<div>
					<p><lb/>Anno [Domini] CLXXXVII. Ierusalem a Salatino capta est, et terra
						<lb/>Domini ab infidelibus occupata. Eodem anno porte civitatis fuerunt edificate.
						<lb/>Eodemque anno Gregorius aput Ferrariam papa creatur. Hic fuit vir religiosissimus,
						<lb/>cuius <hi rend="italic">mundus in maligno positus</hi> non fuit presentia dignus; et ideo, cum
						<lb/>sedisset vix duobus mensibus, substulit eum Deus. Hic ortabatur plurimum
						<lb/>Christianos crucis signum sumere et ad recuperandum civitatem sanctam Ierusalem,
						<lb/>crucem et sepulcrum Domini festinare. Imperator igitur victoriosus Italiam
						<lb/>sibi et inter se pacatam relinquens, in Alamaniam rediens, [crucis se et suos,
						<lb/>ut Domino militaret,] signaculo communivit, honorabiles nuntios magnanimus ad
						<lb/>Salatinum direxit, monens et minitans, ut terram desereret, quam invaserat, Iesu
						<lb/>Christi. Tunc temporis Gregorio Clemens in papatu successit. Nos autem rogatu
						<pb n="169"/>
						<lb/>civium nostrorum in Teutonicam ivimus, ut ab imperatore castrum Manfredi
						<lb/>reedificandi licentiam impetraremus. Sed spe cassata redeunte anno Domini
						<lb/>MCLXXXVIII. Castrum- Leonis felicius inchoavimus. Anno vero Domini
						<lb/>MCLXXXVIIII. buzam Cremone, quam fecimus fabricari, ultra mare pro terre
						<lb/>subventione personis et rebus misimus honeratam. Eodem anno felicissimus
						<lb/>imperator V habens filios, Henricum inter ceteros primogenitum, quem fecerat
						<lb/>cesarem, Fredericum Suevorum ducem, Ottonem comitem, Chonradum et Philippum,
						<lb/>ducem athletam Christo, sed ceteros cum regno et regalibus cesari
						<lb/>conmendavit, et occidentale relinquens imperium pacatissimum et ordinatum, partes
						<lb/>his comitibus, hoc ordine et hoc, ut scribimus, omine adiit orientis. Exiens de
						<lb/>Alamania introivit in Ungariam, ubi dicitur habuisse XC milia pugnatorum; et ab Ungaro
						<lb/>rege honorifice receptus Ungariam pertransivit; premisitque ad imperatorem Constantinopolitanum
						<lb/>episcopum Monasteriensem et comitem Robertum de Nashu; qui eos detinuit et tres exercitus
						<lb/>ad introitum Burgarie, ut transitum impedirent, premisit. Erat autem ibi nemus itineris
						<lb/>IIII dierum, cuius viam artissimam [preses Burgarie] dissipavit, et in exitu nemoris munitionem
						<lb/>faciens preparavit se cum exercitibus cesarem impugnare. Sed nemore magno cum labore et
						<lb/>difficultate pertransito dux Suevorum, qui exercitum precedebat, munitionem destruxit et
						<lb/>magnam illorum multitudinem interfecit. Deinde civitatem que Philippis dicitur impugnantes
					<lb/>eam ceperunt.</p>
					<p><lb/>Deinde Grecus imperator maximum Grecorum et Turclorum exercitum contra Romanum
						<lb/>imperatorem direxit, contra quos dux Suevorum, filius eius, acriter dimicans, eos
						<lb/>superavit et fugavit et intra quedam menia se recipientes maxima vi cepit et omnes occidit.
						<lb/>XII vero Turclos in quadam munitione, ubi se receperant, viriliter resistentes igne cremavit.
						<lb/>Ad hec Grecus imperator ad Romanum imperatorem misit honorabiles nuntios numero sedecim,
						<lb/>permittens securum transitum et indempnem. Licet igitur magnanimus imperator in
						<lb/>vindictam predictorum, que nequiter Grecus commiserat imperator, vellet Constantinopolim
						<lb/>impugnare, victus tamen consilio principum suadentium, ut ad Terram Sanctam ad
						<lb/>Christianorum festinaret auxilium, obsides petiit et obtinuit; qui eum Galipolim perducentes
						<lb/>transitum navigio procuraverunt. Transivit autem exercitus V diebus, dux prior, pater
						<pb n="170"/>
						<lb/>posterior. Cumque pertransissent, venerunt Philadelphin. Dux autem Philadelphye forum
						<lb/>negans se ad pugnandum armavit. Sed demum videns non posse resistere, promisit forum et
						<lb/>imperatori cum paucis concessit civitatis introitum. Postmodum propter caristiam contentio
						<lb/>fit inter Grecos et Theutonicos; bellum initur, et absque imperatoris voluntate per
						<lb/>duos dies et noctes continuo decertatur. Demum victi Greci se in civitatis munitione
						<lb/>recipientes pactum inierunt et forum tolerabile concesserunt, commertia cum funibus
						<lb/>in sportis porrigentes et eodem modo pretia recipientes. Ad hec cum imperator Phyladelphyam
						<lb/>civitatem exiret, dux ei nuncium pro ducatu concessit, qui exercitum per devia
						<lb/>et invia, montana et nemorosa deduxit, ubi victualia per duos dies nullatenus invenerunt. In
						<lb/>exitu vero nemoris Greci quidam et Armeni forum eis pro posse pacifice tribuerunt. Ad hec
						<lb/>Turclimanni de Betia, homines agrestes, qui nullius domantur imperio, qui non in menibus
						<lb/>vel municipiis, sed morantur in agris, infinitum et innumerabilem exercitum congregantes
						<lb/>exercitum Christianum die noctuque per IIII ebdomadas impugnarunt, ita quod Christianus
						<lb/>exercitus semper incedebat armatus; sed tamen eorum multitudinem interfecit cum quodam admirando,
						<lb/>militie sue magistro. Restagnus vero dominus illorum cum magno exercitu in strictura
						<lb/>montium transitum prohibebat dicens, quod non transiret, nisi daret ei C summarios auro
						<lb/>et argento honeratos. Imperator autem respondit se libenter dare, sed non nisi menolatum unum.
						<lb/>Interim nuntii soldani, qui fraudulenter ducebant eum, aiebant, quod cito intrarent terram
						<lb/>soldani, in qua gens ista sibi ulterius non noceret. Tunc, quia Deus non dimittit
						<lb/>sperantes in se, quidam admiragdus celesti gratia inspiratus imperatorem adiit, fraudem
						<lb/>detexit et prelium mane futurum predixit; faciensque eum planitiem, in qua tradi
						<lb/>ceperat, devitare, eum per montana deduxit. Occurritur in montanis, hinc inde
						<lb/>pugnatur. Sed cum relictis sarcinis et alimentis dux de monte viriliter descendisset, descendit
						<lb/>et imperator. Qui victoriose hostes impugnant et Dei superant inimicos. In qua
						<lb/>pugna dux petra percussus duos dentes amisit. Abhinc ductores a soldano delegati fugerunt
						<lb/>timentes, ne detecte fraudis imperator faceret ultionem. Christianus vero exercitus
						<lb/>confisus in Domino, qui deduxit Israel per desertum, XV diebus per quandam
						<lb/>planitiem progressus carnem equinam comederunt. Agrestes vero Turcli, de quibus prediximus,
						<lb/>eos fame defecisse penitus existimantes rursus ad bellum insurgunt magna manu
						<lb/>militum peditumve caterva, quos invictissimus imperator devicit. Et cum maxima multitudo
						<lb/>se in quadam clausura coacti recepissent, conbusserunt Theutonici universos; et extunc
						<lb/>agrestes Turcli non fuerunt exercitum ulterius persecuti. Sed altera die Melecrinus soldani
						<lb/>filius venit obviam cum exercitu et ad imperatorem misit nuncios dicens: “Revertere! Quid enim
						<lb/>facere putas, cum habeam plura vexilla quam tu milites? ” Et cum pervenisset imperator ad quendam
						<lb/>pontem, Turcli fuerunt ante et retro. Sed dux anteriores devicit, et imperator posteriores
						<pb n="171"/>
						<lb/>in parte maxima interfecit; et sic pontem exercitus pertransiit universus. Deinde maxima et
						<lb/>infinita multitudo Turclorum ex omni parte circuivit exercitum Christianorum, ita quod eundo
						<lb/>per IIII ebdomadas die noctuque acriter impugnabant, et Christianis preter carnes
						<lb/>equinas victualia deficiebant. Cumque non invenissent aquam per diem et noctem, Turclo
						<lb/>quodam capto docente aquam salsam sitibundi et famelici repererunt. Altera vero die
						<lb/>castrametati sunt in viridariis Yconii; unde soldanus imperatori mandaverat, quod male
						<lb/>intraverat terram suam. Imperator autem remisit querens, si forum tribueret, an non. Soldanus
						<lb/>respondit se daturum. Sed cum nimis carum offerrent, Christiani se ad pugnandum armarunt.
						<lb/>Et cum VI<hi rend="sup">a</hi> [feria] IIII temporum inmineret, Gothfredus Herbipolensis episcopus
						<lb/>asseverans se vidisse beatum Georgium contra hostes pro Christianis fortiter propugnantem,
						<lb/>indicta penitentia et carnium edendarum data licentia, processerunt ad bellum. Et
						<lb/>dux quidem civitatem expugnans eam viriliter obtinuit et fere omnes rebelles occidit.
						<lb/>Imperator quoque filium soldani post terga pugnantem vicit et ex eis inmumerabilem multitudinem
						<lb/>interfecit. Urbe capta potenter soldanus se in munitionem fortissimam, que erat
						<lb/>in urbe, recipiens misit ad imperatorem, dicens se velle forum dare et quicquid vellet accipere.
						<lb/>Imperator obsides petiit, et propter fetorem cadaverum - erant enim domus et vie
						<lb/>cadaveribus plene - ab urbe discedens in pomeriis castra metatus est. Dedit itaque soldanus
						<lb/>obsides, dedit et [forum ] victualium et equorum; sed quoniam equos pernimium karos
						<lb/>vendere satagebant, equum pro marcis videlicet offerentes, a Theutonicis econtra
						<lb/>dolum dolo conpensantibus pro marca fertonem accipiebant. Quod audiens soldanus misit
						<lb/>ad imperatorem conquerens, quod sui pretio deciperentur. Cui respondit imperator: Si
						<lb/>bonum forum darent, bonam marcam acciperent. Constituti sunt igitur hinc inde iustitiarii
						<lb/>taxatores. Ad hec procedens Christianus exercitus a quibusdam agrestibus
						<lb/>Turclimannis, qui non sunt de potestate soldani, molestias multas pertulit, quousque ad
						<lb/>Armenie montana pervenit. In montibus autem Armenie Grecos et Armenos invenit forum
						<lb/>alacriter exhibentes. De montibus vero descendens Kalephy flumen reperit, per cuius
						<lb/>ripam duobus diebus progressus, tercia luce pausavit in locis amenis. Et cum esset estus
						<lb/>magnus valde, imperator in flumen descendit cum duobus militibus se cupiens balneare.
						<lb/>Cumque natare cepisset, demersus est. Pro dolor! humidum suffocat elementum,
						<lb/>quem ignea bella vincere nequiverunt, invictus duricia ferri, fluidi mollicie
						<lb/>vincitur elementi. Portantes igitur eum ad civitatem Salephyn aromatibus condierunt.
						<lb/>Et duce super exercitu domino constituto pervenerunt Turso. Deinde Leoni
						<pb n="172"/>
						<lb/>de Montanis obviantes ab eo magnifice recepti et cum triumpho magno ad
						<lb/>civitatem Malmestiam sunt deducti. Ubi cum dux infirmaretur, visitavit eum
						<lb/>catolicus Armeniensis. Deinde profecti sunt Teio; deinde per quandam porte
						<lb/>stricturam pervenerunt ad castrum quod Gastorium nominatur; quod cum a
						<lb/>Salatino detineretur, Christianus exercitus a sagittariis impeditus est. Et tunc
						<lb/>patriarcha et princeps Antiochie occurrentes ducem et exercitum cum triumpho
						<lb/>Antiochiam deduxerunt. Ubi de consilio principis et patriarche moram fecit,
						<lb/>quousque marchionem Corradum de Monteferrad ad se vocaret, qui tunc in
						<lb/>Achonensi erat obsidione. Qua vocatione audita marchio, baronum comunicato
						<lb/>consilio, Antiochiam festinus adivit, transiens per Sur, ubi comitem Henricum
						<lb/>de Campania tunc applicantem maximo suscepit honore. Transiensque per Tripolim
						<lb/>viduas et orphanos et nobiles auro et argento sustentavit egenos, et applicans ad
						<lb/>portum Sancti Symeonis a patriarcha, principe et duce magno cum triumpho
						<lb/>receptus, civitatem ingressus est. Cui se et exercitum dux omnino commisit,
						<lb/>paternis asseverans obedire preceptis. Audiens hec Salatinus misit exercitum
						<lb/>sub Thachaadino fratre et Miraalino filio militantem, ut districtum occuparet
						<lb/>Barucci. Quod dux et marchio percipientes ad Achonensem obsidionem
					<lb/>navigio pervenerunt.</p>
					<p><lb/>Quis fuerit iste quantusve marchio Conradus, retro seriem percurramus.
						<lb/>Guilielmus itaque marchio Montis- ferrati uxorem accepit dominam sororem domini
						<lb/>Corradi regis Romanorum et domini Friderici ducis Suevorum, de qua genuit
						<lb/>filios V, Willelmum Spadam-longam, Chorradum, Bonifacium, Fredericum et
						<lb/>Rainerium. Iste fuit ordo nativitatis eorum, quorum diversa fuere dona fortune.
						<lb/>Nam Wilelmum, specie decorum, virum militarem,virtutibus armatum, viribus
						<lb/>approbatum, patriarcha et rex Ierosolimitanus et eius regni principes asciverunt,
						<pb n="173"/>
						<lb/>ut regis sororem acciperet in uxorem et comitatum cum uxore Iopensem.
						<lb/>Accelerans igitur habuit et comitatum et uxorem. Et cum rex infirmus nomine
						<lb/>Baldoinus ei coronam vellet imponere, Wilelminus comes coronam renuit, sed
						<lb/>in custodia regnum tenuit universum; et filium forma genuit elegantem, qui
						<lb/>avunculo rege patreque defunctis in regem coronatus est, licet etate minor.
						<lb/>Cuius custodiam mater regina diligentius observabat. Ad hec Emanuel imperator
						<lb/>Constantinopolitanus maiori Wilielmo, scilicet marchioni, mandavit, ut unum
						<lb/>de filiis suis Constantinopolim destinaret filiam suam et regnum Salonich accepturum.
						<lb/>Quia ergo Chonradus et Bonifacius uxores habebant, Fredericus clericali
						<lb/>cingulo militabat, Rainerium adolescentem decorum aspectu Constantinopolim
						<lb/>misit; qui promissam imperialem filiam pariter cum Salonichensi corona suscepit.
						<lb/>Sed modico tempore diademate regali fruentes, ambo de hoc seculo migraverunt.
						<lb/>Fredericus vero predicti marchionis filius Galbensis fuit episcopus, quem magnanimiorem
						<lb/>effecit prosapia generis, quam ordo exigeret episcopalis. Nunc de Chonrado
					<lb/>ystoriam prosequamur.</p>
				</div>
				<div>
					<p><lb/>Anno Domini MCXC. Henricus Frederici filius aput Romanos regnavit post
						<lb/>patrem an[nis] . . . . Hunc Celestinus papa, qui Clementi successerat, unxit
						<lb/>anno Domini MCXCI. et imperiali diademate coronavit. Eodem anno imperator
						<lb/>apostolico dedit Tusculanum, et apostolicus Romanis. Romani vero civitatem
						<lb/>destruxerunt et arcem, Tuscolanos excecantes et alias deformiter mutilantes.
						<lb/>Eodem anno imperator cum augusta nomine Constantia, filia condam Rogerii regis
						<lb/>Siculi, in Apuliam descendit, ut regnum, sibi quod iure successorio debebatur,
						<lb/>et quidam regulus invaserat, obtineret. Sed augustam quidam pyrrata nomine
						<lb/>Margaritus aput Salernum capiens, eam regalem ad urbem, Panormum scilicet,
						<pb n="174"/>
						<lb/>usque deducens, honestate augusta dignissima conservavit. Imperator vero Neapolim
						<lb/>obsidens, pene suis omnibus pestilenti morte peremtis, vix in Alamaniam
						<lb/>reversus est. Eodem anno fuit infortunium, quod malmorth a Cremonensibus
						<lb/>appellatur, eo quod aput Civitatem Pergamensium castrum contra Brixienses
						<lb/>cum Pergamensibus congregati, divino iuditio in se ruentes aut in Oleo precipitantes,
						<lb/>alii capti, multique mortui sunt. Sed captos imperator e carcere
						<lb/>liberavit. Eodem anno imperator Cremonensibus Cremam concessit et privilegio
						<lb/>confirmavit. Eodem anno rex Francie et rex Anglie, cum mare transissent,
						<lb/>Acharonem ab infidelibus occupatam et diu a Christianis obsessam viriliter inpugnado
						<lb/>ceperunt. Posteaque rex Anglie cum Salatino pugnavit et Ascalonem
						<lb/>destruxit; qui quoque, cum mare transiret, in Sicilia quasdam civitates in deditione
						<lb/>receperat et insulam Cypri triumphaliter optinuerat et naves Salatini
						<lb/>submerserat plenas serpentibus internitioni Christianorum nequiter deputatis.
						<lb/>Eodem quoque anno Conradus marchio ab Axascinis occisus est, vir militaris et
						<lb/>in re militari peritus, cautus et strennuus, fortis et audax, superbis magnanimus
					<lb/>et devotus humilibus.</p>
				</div>
				<div>
					<p><lb/>Anno [Domini] MCXCII. imperator regem Anglie, de ultra mare peregrino
						<lb/>habitu redeuntem, a duce Austrie captum detinuit in custodia, eo quod contra
						<lb/>eum presumsisse quedam in regno Sicilie videretur et necem Chonradi marchionis
					<lb/>credebatur nequiter machinatus.</p>
				</div>
				<div>
					<p><lb/>Anno [Domini] MCXCIIII. imperator in Ytaliam rediit et ad inferiora
						<lb/>descendens Apuliam et Calabriam et Siciliam subiugavit, et omnia potenter obtinens,
						<lb/>bona terre in Alamaniam thesaurosque regni portavit, Margaritum excecans,
					<lb/>ipsum et quos voluit captivavit.</p>
				</div>
				<div>
					<p><lb/>Anno [Domini] MCXCVI. corpora sanctorum martyris Archelai et
						<lb/>confessoris Ymerii in arca lapidea posuimus, altare XVI. Kalendas Iulii
						<pb n="175"/>
					<lb/>consecrantes et processionem sollempniter cum CXXX vexillis ecclesiasticis facientes.</p>
				</div>
				<div>
					<p><lb/>Anno [Domini] MCXCVII. reversus imperator in Ytaliam, rediens in Siciliam,
						<lb/>mortuus est et sepultus. His temporibus quidam extitit Ioachim
						<lb/>Appulus abbas, qui spiritum habuit prophetandi, et prophetavit de morte imperatoris
						<lb/>Henrici et futura desolatione Siculi regni et defectu Romani imperii.
						<lb/>Quod manifestissime declaratum est. Nam regnum Sicilie multo tempore est perturbatum
						<lb/>et imperium per scisma divisum. Eodem anno castrum Iovis- alte,
						<lb/>quod a primo lapide inchoavimus, ad honorem et utilitatem palatii Cremonensis
					<lb/>feliciter consumavimus.</p>
				</div>
				<div>
					<p><lb/>Anno Domini MCXCVIII. facta est in regno de imperatoris electione seditio.
						<lb/>Nam imperator Henricus pupillum de augusta relinquens a principibus optinuerat
						<lb/>de pupillo electionem, etiamve pupillo fecerant fidelitatem. Inter Philippum
						<lb/>quoque Frederici filium, [Henrici fratrem patruumque pupilli, necnon et Ottonem,
						<lb/>ducis condam Henrici Saxonie filium], ad imperium adspirantes in Theutonica
						<lb/>regione concertant; nam et uterque a principibus electus est. His temporibus
						<lb/>Innocentius papa creatur, qui, ut pupillo esset adiutor et ecclesie iura defenderet,
						<lb/>adversus quendam Marchoardum, qui se quoque pupilli iura tueri, nescio
						<pb n="176"/>
						<lb/>quo spiritu, fatebatur, utroque gladio dimicans eum viribus debilitavit. Sed tamen
						<lb/>adhuc Apulia, Calabria et Sicilia vario voto vacillant. In Alamania quoque
						<lb/>varietas est votorum, sed concertantium nec equa iusticia nec equa potestas.
						<lb/>His quoque temporibus fuit quidam Cremone vir simplex, fidelis plurimum et devotus,
						<lb/>nomine Homobonus; a cuius obitu et ad cuius intercessionem Dominus
						<lb/>huic [mundo] multa miracula declaravit. Eapropter Romam peregre proficiscens
					<lb/>presentiam summi pontificis adii et canonizationem, quam petebam, obtinui.</p>
				</div>
				<div>
					<p><lb/>Anno [Domini] MCXCVIIII. Mediolanenses et Placentini venerunt ad Burgum
						<lb/>Sancti Domnini et postmodum ad Castrum-novum in faucibus Adue in
						<lb/>suam iacturam dolentes reversi sunt. Sed Veronenses Mantuanos disconfecerunt,
						<lb/>ex eis innumeram multitudinem captivantes. Anno [Domini] MCC. Mediolanenses
						<lb/>et Brixienses obsederunt castrum Soncini. <hi rend="italic">Sed evanuerunt in</hi> superbia
						<lb/>sua. Nam Papienses disconfecerunt Mediolanensium exercitum ad Rosatum, et
						<lb/>Cremonenses Placentinos ad Sanctum Andream iuxta Bussetum. Eodem anno
						<lb/>facta est inter Cremonenses et Mantuanos, inter quos diu seditio fuit, pax et concordia
						<lb/>et obsequiorum in vinculo pacis vicissitudo. Sed inter milites Brixienses
						<lb/>et plebem, quam Bruzellam appellant, civilis discordia orta est et eis plurimum
						<lb/>utrisque dampnosa. Nam teste Domino <hi rend="italic">omne regnum in se divisum desolabitur, et
						<lb/>domus supra domum cadet</hi>; et Bruzella quippe domus militum dissipavit. Milites
						<lb/>autem cum Cremonensibus confederati sunt et plebeios, quibus comes Narisius
					<lb/>preerat, artaverunt. Romani vero Bitervienses in forti brachio subiugarunt.</p>
				</div>
				<div>
					<p><lb/>Anno Domini MCCI. Cremonenses cum Brixiensibus congregati militibus
						<lb/>Bruzellam Brixiensium captivarunt eorumque currum in forum seu in plateam
						<lb/>Cremonensium deduxerunt; et proinde facta est pax inter Cremonenses, Pergamenses
						<lb/>communiter et Brixienses, inter quos fuerat tanta sedicio, quod nec
						<lb/>gladio parcerent nec incendio. Sicut enim multa mala oriuntur ex bonis initiis,
						<pb n="177"/>
						<lb/>sic Deus ex malo elicit aliquando bonum. Eodem anno Mediolanenses ceperunt
					<lb/>castrum Papiensium Vegevale dictum.</p>
				</div>
				<div>
					<head type="codex"><lb/><hi rend="italic">Codex</hi> 1.<hi rend="italic">(U. S. A).</hi></head>
					<p><lb/>Anno MCCI. Cremonenses captivaverunt Bruzellam Brisiensium et currum
						<lb/>eorum deduxerunt Cremonam. Eodem anno deletum est Vegevele. Eodem
						<lb/>anno cives Constantinopolitani, Alexium tyrannum habentes exosum, quendam
						<lb/>Iohannem coronarunt. Set ab eisdem in palatio destitutus est; unde et nocte
						<lb/>proxima a Warangis Alexii occisus est. In quo conflictu puer Isachii filius
					<lb/>de carcere liberatur.</p>
				</div>
				<div>
					<head type="codex"><lb/><hi rend="italic">Omnes codices.</hi></head>
					<p><lb/>Anno [Domini] MCCII. Inter Cremonenses et Placentinos pacis federa conponuntur.
						<lb/>Quo anno quasi iubileo fere in tota Lombardia treugue vinculantur
						<lb/>in lustro. In quo lustro maximus fuit motus peregrinorum euntium ultra mare.
						<lb/>Inter quos fuere precipui Baldoinus comes Flandensis et Lodoicus comes Blesensis
						<lb/>et Bonifacius marchio Montis-ferrati. Qui omnes aput Venetias congregati
						<lb/>cum Venetis Zadram municipium Venetis nimis infestum destruxerunt. Interea
						<lb/>puer Alexius, filius imperatoris Ysachii, de carcere liberatus Philippum cognatum
					<lb/>suam, regem Alamanie, adiit, supplicans sibi auxilium impertiri.</p>
				</div>
				<div>
					<p><lb/>Anno [Domini] MCCIII. Dux Venetum ceterique barones adolescentem
						<lb/>Alexium unanimiter assumentes ad Iliricum pervenerunt. Et primo Duratium
						<lb/>puero subiugaverunt, ceterisque maritimis subiugatis Constantinopolim pervenerunt.
						<lb/>Interea in Venetos ceterosque Latinos Constantinopolim morantes Grecorum
						<pb n="178"/>
						<lb/>et Warancorum desevit atrocitas, eos impugnans, capiens et occidens.
						<lb/>Cumque cives ammoniti legitimum dominum recipere recusarent, irruentes Latini
						<lb/>viriliter in urbem ipsam ceperunt et palatium obsederunt et conprehenderunt.
						<lb/>Demum capta urbe et depopulata et ex magna parte conbusta tyrannus aufugit;
						<lb/>Ysachius restituitur, et Alexius adolescens in mense Iulio in ecclesia sancte
						<lb/>Sophie magnifice coronatur. Postea cum Greci Latinos publice iniuriis multis
						<lb/>afficerent et privatim occiderent, Latini urbem conbusserunt et predam maximam
						<lb/>exportaverunt. Ad hec cum se tyrannus Andrenopolim recepisset, imperator
						<lb/>iuvenis collecto exercitu cum baronibus eum fugavit et Traciam sibi subiugavit.
						<lb/>Sed cum peregrini magnis remunerandi promissis instarent, beneficiorum ingratus
						<lb/>clam et palam beneficis adversatur. Igitur inter eum et Latinos zizaniis seminatis
						<lb/>Greci, habentes eum exosum, quendam Constantinum imperatorem efficiunt,
						<lb/>populus autem Alexium Murçuflium coronavit. In qua contentione prepotens fuit
						<lb/>Alexius ille Murçuflius. Adolescens vero Alexius, cum vix VII regnasset mensibus,
						<lb/>suffocatur. Pater eius Ysachius moritur. Murçuflius tyrannus a peregrinis
						<lb/>de solutione impetitus solvere diffitetur. Quapropter Veneti pariter et peregrini
						<lb/>civitatem unanimiter agrediuntur, universam regionem iu circuitu depopulantur
						<lb/>et Murçuflium, dum die quadam in nemorosis lateret insidiis, effugant, fratrem
					<lb/>eius et vexillum et yconam regiam capientes.</p>
				</div>
				<div>
					<p><lb/>Anno Domini MCCIIII. Veneti cum baronibus ceperunt urbem Constantinopolim.
						<lb/>Murçuflius, qui se imperatorem putabat, fugit de urbe. Alius ad imperium,
						<lb/>scilicet Ascari, a civibus fatuis eligitur. Set veniente luce a Latinis
						<lb/>Blacherna et Bucaleonum palacia occupantur. Quid plura? Grecorum strage
						<lb/>data multorum gens Latinorum urbem Constantinianam in mense Aprili victoriose
						<lb/>obtinuit. Ad hec barones Baldoinum Flandrie comitem in imperatorem
						<lb/>diademate coronarunt, votis communibus imperium sortientes. Nam quarta cessit
						<lb/>imperatorie maiestati, trium quartarum medietas cessit Venetis, et cetera peregrinis.
						<lb/>Marchio vero Bonifacius optinuit Tesalonicam. Murzuflius autem Alexium
						<pb n="179"/>
						<lb/>tyrannum adiens et intendens eum aliquo modo seducere lumine privatus est.
						<lb/>Rediensque in urbem a Latinis misericordiam impetravit. Set rursus cum proditionis
						<lb/>moliretur insidias, de columna Tauri per sententiam precipitatus est.
						<lb/>Ascari quoque trans Elespontum fugato Latini victores fere totam Grecorum
						<lb/>monarchiam obtinebant. Eodem anno Greci quasi excitati Latinis expulsis se in
					<lb/>Andrenopolim receperunt.</p>
				</div>
				<div>
					<p><lb/>Anno Domini MCCV. Baldoinus imperator Constantinopolitanus Grecos in
						<lb/>Andrenopoli congregatos obsedit. Set a Blacis forinsecus congregatis et Cumanis
						<lb/>ipse imperator cum quibusdam baronibus suis captus est et occisus. Exercitus
						<lb/>autem illesus reversus est Constantinopolim. Cui prefuit Henricus frater imperatoris,
						<lb/>duce Venetie iam mortuo. Marchio quoque Bonifacius, qui regnavit in Tesalonica,
						<lb/>a Grecis et Blacis multa passus est. Fuit hoc anno Grecis blanda, Latinis
					<lb/>adversa fortuna.</p>
				</div>
				<div>
					<p><lb/>Anno MCCVI. Et in orientali et in occidentali imperio et aput Antiochiam
					<lb/>predictis ex causis inter predictos certatur illustres.</p>
				</div>
				<div>
					<p><lb/>Anno Domini MCCVII. Bonifacius marchio Montis-ferrati occiditur in
						<lb/>prelio, filios relinquens Wilielmum in Ytalia et Demetrium aput Tesalonicam
					<lb/>successores.</p>
				</div>
				<div>
					<p><lb/>Anno Domini MCCVIII. Sopita est seditio regum de occidentis imperio
						<lb/>concertantium. Nam Philippo in thalamo nequiter occiso successit feliciter Otto.
						<lb/>De quo noctu quidam previderat visionem se [esse Dei gratiam] dicentem, futura
					<lb/>his versibus prophetantem, scilicet:
                                                <lg>
                                                        <l><hi rend="italic">Suflu da terre rex Otto xer erret Adulfus,</hi></l>
                                                        <l><hi rend="italic">Xer dolor Otto tibi, suspice: finit ibi</hi>.</l>
                                                </lg>
                                        </p>
				</div>
				<div>
					<p><lb/>Anno MCCVIIII. Innocentius papa coronavit regem Ottonem. Coronatus
						<lb/>contra patrem, coronatorem suum, et contra matrem ecclesiam et contra regem
						<pb n="180"/>
						<lb/>Sicilie pupillum, cui preter ecclesiam non erat adiutor, sese confestim armavit.
						<lb/>Propterea sequenti anno, scilicet anno MCCX, venerabilis papa Innocentius iam
						<lb/>dictum Ottonem imperatorem excommunicavit. Ipse vero nichilominus marchionem
						<lb/>cum exercitu misit in Apuliam. Postea vero per Tusciam iter facies
						<lb/>quedam loca per vim, quedam per deditionem obtinuit. Deinde properans in
					<lb/>Capua iemavit.</p>
				</div>
				<div>
					<p><lb/>Anno Domini MCCXI. progrediens per Apuliam civitates et loca per deditionem
						<lb/>usque Policornu suscepit. Dum hec agerentur, principes Alamanie Fredericum
						<lb/>regem Sicilie, quondam imperatoris Henrici filium, de quo prediximus,
						<lb/>imperatorem elegerunt, citantes eum, ut in Alamaniam properaret; quo audito
						<lb/>imperator festinans rediit. Qui aput Laudam curiam quasi celebravit inanem.
						<lb/>Hestensis enim marchio iam cum Papiensibus et Cremonensibus et Veronensibus
						<lb/>consensu summi pontificis fedus inierant contradictionis. Inglorius igitur
					<lb/>Alamaniam intravit.</p>
				</div>
				<div>
					<p><lb/>Anno MCCXII. predictus rex Sicilie Romam veniens a summo pontifice et
						<lb/>a Romanis magnifice receptus est. Deinde navigio Ianuam attingens per eorum
						<lb/>manus et Guilelmi marchionis Montis-ferrati usque Papiam deductus est. Cui
						<lb/>Cremonenses ad Lambrum alacriter occurrentes eum Cremonam cum tripudio et
						<lb/>hastiludio deduxerunt. Inde Mantuam et Veronam atque Tridentum feliciter
						<lb/>transiens in singulis urbibus extitit gloriosus. Exinde per Curiam intravit in
						<lb/>Alamaniam, et a principibus de die in diem [fidelitates accipiens, apud Magontiam
						<lb/>coronatur. Postmodum apud Ratisbonam] sollempnem curiam celebrans a
					<lb/>rege Boemie et ab aliis multis principibus fidelitates accepit.</p>
					<p><lb/>Eodem anno, scilicet MCCXII, Almiramomelin rex Mauritanie veniens in
						<lb/>Yspaniam cum infinita multitudine Saracenorum minitabatur non solum Yspaniam,
						<lb/>set et Romam, immo Europam capere universam. Set auxiliante gratia et
						<lb/>misericordia domini nostri Ihesu Christi et s[ollertia] domini pape Innocentii
						<lb/>reges Arragonum et Navarre et Castelle occurrerunt paganis et eos de
						<lb/>finibus Esperie fugaverunt XVII. Kalendas Augusti. Eodem anno quidam
						<pb n="181"/>
						<lb/>minus X annorum infans cum infinita multitudine pauperum venit de Teutonia
					<lb/>asserens sine nave transiturum mare et Ierusalem recuperaturum.</p>
				</div>
			</div>
		</div>
		<div>
			<head><lb/>CONTINVATIO.</head>
			<div>
				<p><lb/>Anno MCCXIII. die sancto pentecostes, qui fuit eo anno in festo sanctorum
					<lb/>Marcellini et Petri, scilicet secundo die intrante Iunio, Cremonenses in auxilium
					<lb/>Papiensium, quorum multi in transitu regis de Papia ad Cremonam capti fuerant,
					<lb/>aput Castrum-Leonis cum carrocio convenerunt, non habentes in auxilio nisi
					<lb/>CCC milites Brixienses. Et ecce <hi rend="italic">factus est repente sonitus</hi> Mediolanensium cum
					<lb/>suo carrocio velocius et fortius quam poterant adversus Cremonenses festinantium.
					<lb/>In quorum auxilio convenerant Placentini milites et sagittarii, Laudenses et
					<lb/>Cremenses milites et pedites, Novarienses et Cumani milites et de Brixiensibus
					<lb/>totidem aut plures. Circa horam terciam inceptum est prelium; pugnatur viriliter
					<lb/>et fortiter ab utraque parte usque in horam nonam. Circa nonam vero
					<lb/>horam Cremonenses impetum facientes in eos straverunt ex eis multitudinem
					<lb/>copiosam. Et captum carrocium eorum et multa milia pugnatorum induxerunt
				<lb/>in Castrum-Leonis.</p>
			</div>
			<div>
				<p><lb/>[Anno MCCXV. obiit presul Sighardus mense Iunii, huius presentis
					<lb/>operis conpilator. Eodem anno mense Novembri dominus Innocencius papa
				<lb/>aput Lateranum celebravit concilium].</p>
			</div>
			<div>
				<p><lb/>Anno MCCXVI. Cremonenses et Parmenses ingressi episcopatum Placentinorum
					<lb/>multas eorum villas conbusserunt; et in eorum reditu soli Cremonenses
					<lb/>ceperunt Pontenurum, et fugatis Placentinis usque ad Montale, cum multa preda
					<lb/>et multis captivis ad castrum redierunt. Secundo vero die cum Mediolanensibus
					<lb/>et Laudensibus et Cremensibus et Placentinis inter Fontanam et Caurcium
					<lb/>pugnaverunt; et licet magna pars Cremonensium et Parmensium iam reversa fuisset
					<lb/>domum, tamen postremi, qui remanserant, viriliter pugnantes eis omnino restiterunt
				<lb/>et inimicis spe frustratis cum gaudio et exaltatione domum remearunt.</p>
				<pb n="182"/>
				<p><lb/>[Eodem anno obiit dominus Innocencius papa aput Perusium mense Iulii;
				<lb/>cui Honorius papa substitutus fuit].</p>
			</div>
			<div>
				<p><lb/>Anno [Domini] MCCXVIII. Mediolanenses viribus resumptis cum infinita
					<lb/>multitudine, Placentinorum videlicet, Papiensium, Vercelensium, Novariensium,
					<lb/>Turriensium, Tertonensium, Cumanorum et Alexandrinorum, Laudensium atque
					<lb/>Cremensium et aliorum multorum, ad petitionem Placentinorum presumserunt
					<lb/>ire ad Burgum Sancti Domnini, dicentes se velle et posse illud tradere in
					<lb/>manibus Placentinorum. Quibus viriliter Cremonenses et Parmenses cum Reginis
					<lb/>et Mutinensibus iuxta castrum predictum castra metati in manu forti se illis
					<lb/>opposuerunt. Et ita sua opinione iniqua Mediolanenses omnino frustrati sunt.
					<lb/>Postmodum vero Mediolanenses moverunt castra sua et applicuerunt ea inter
					<lb/>castrum quod diciturt Zubellum et locum qui dicitur Altis-vilis. Quibus Cremonenses
					<lb/>cum predictis in eodem loco velociter occurrerunt. Die Iovis sexto
					<lb/>intrante Iunio conmissum est inter eos prelium, quod duravit ab hora nona usque
					<lb/>ad solis occasum. In quo prelio Mediolanenses cum suis potenter sunt debellati
					<lb/>atque fugati, et multis ex eis interfectis et captis, duobus carrociis Mediolanensium
					<lb/>et Placentinorum vix a periculo ereptis, cum confusione et ignominia magna
				<lb/>reversi sunt ad propria.</p>
			</div>
		</div>
		<div>
			<head><lb/>ADDITAMENTUM</head>
			<div>
				<head type="codex"><lb/><hi rend="italic">codd.</hi> 2.</head>
				<p><lb/>Eodem anno imperator Otto est mortuus; cui dominus Fridericus successit,
				<lb/>ab omnibus principibus Alamannie concorditer electus.</p>
			</div>
			<div>
				<p><lb/>Anno MCCXXI. coronatur dominus Fridericus in Romanum imperatorem
				<lb/>Rome aput Sanctum Petrum.</p>
				<p>Versus: <lg><l>Mille ducentis atque viginti, Christe, duobus,</l>
                                                <l>Postquam sumpsisti carnem, currentibus annis</l>
                                                <l>Talia fecisti miracula, rex benedicte:</l>
                                                <l>Stella comis variis Augusti fine refulsit.</l>
                                                <l n="5">Septembris pluvia vites submersit et uvas</l>
                                                <pb n="183"/>
                                                <l>Destruxitque domos fluvii de more rapacis.</l>
                                                <l>Lunaque passa fuit eclipsim mense Novembris.</l>
                                                <l>Christi natalis media quasi luce diei</l>
                                                <l>Terra dedit gemitus rugiens tremitque frequenter,</l>
                                                <l n="10">Tecta cadunt, urbes cassantur, templa ruerunt,</l>
                                                <l>Exanimes dominos fecerunt menia multos.</l>
                                                <l>Brisia precipue pressit ruinosa colonos;</l>
                                                <l>Flumina mutarunt cursum repetentia fontes. </l>
                                        </lg>
                                </p>
			</div>
		</div>
	</body>
</text>
</TEI>
