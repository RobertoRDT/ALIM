<TEI xmlns="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title>Novus Avianus</title>
				<author>Astensis Poeta</author>
				<respStmt>
					<resp key="print_editor">Edizione critica a stampa a cura di</resp>
					<name>L. Zurli</name>
				</respStmt>
				<respStmt>
					<resp key="ALIM2_0">esportazione in formato TEI XML livello 0 effettuata da </resp>
					<name key="OK">Omar Khalaf</name>
					<name key="MB">Marina Buzzoni</name>
				</respStmt>
				<respStmt>
					<resp key="ALIM2_1">Edizione in formato TEI XML, livello ALIM2_1, a cura di </resp>
					<name key="JC">Jan Ctibor</name>
				</respStmt>
			</titleStmt>
			<extent>
				<measure quantity="7202" unit="words">Parole: 7202</measure>
				<measure quantity="39176" unit="characters_without_spaces">Caratteri (spazi esclusi): 39176</measure>
				<measure quantity="45290" unit="characters_witht_spaces">Caratteri (spazi inclusi): 45290</measure>
			</extent>
			<publicationStmt>
				<publisher>ALIM</publisher>
				<date when="2005-01-21">21/01/2005</date>
			</publicationStmt>
			<notesStmt>
				<note>Genere: Favolistica</note>
				<note>Tipo: Fonti Letterarie</note>
				<note>Note: caratteri (con spazi): 47.875
				G.D.M.</note>
				<note>Livello di codifica: 1</note>
			</notesStmt>
			<sourceDesc>
				<biblStruct>
					<monogr>
						<title level="m">Astensis poetae Novus Avianus</title>
						<editor>L. Zurli</editor>
						<imprint>
							<publisher>Dipartimento di archeologia, filologia classica e loro tradizioni</publisher>
							<pubPlace>Genova</pubPlace>
							<date>1994</date>
							<biblScope unit="page">70-164</biblScope>
						</imprint>
					</monogr>
					<series>
						<title level="s">Favolisti Latini Medievali e Umanistici</title>
						<biblScope unit="volume">V</biblScope>
					</series>
				</biblStruct>
			</sourceDesc>
		</fileDesc>
		<encodingDesc>
			<projectDesc>
				<p>Testo codificato nel formato TEI XML, versione P5, per essere incluso fra i testi che compongono il progetto ALIM - Archivio della Latinità Italiana del Medioevo.</p>
			</projectDesc>
			<editorialDecl>
				<ab type="boilerplate">La codifica segue le norme standard stabilite dal progetto ALIM, in dettaglio:
					<list>
						<item>Sono state eliminate le sillabazioni: la parola spezzata da un 'a capo' è stata unita alla riga 
							precedente (anche alla pagina precedente, ove necessario). Eccezione: quando una parola è sillabata alla 
							fine di una riga e nella successiva riga appare solo la seconda parte della parola sillabata (quindi il resto
							resto della riga a stampa e vuoto), la parola è stata registrata tutta nella riga in cui essa termina.
						È stato ritenuto prioritario, infatti, mantenere il numero complessivo delle righe di ogni pagina.</item>
					</list>
				</ab>
				<ab type="level">ALIM2_1</ab>
			</editorialDecl>
		</encodingDesc>
		<profileDesc>
			<langUsage>
				<language ident="lat">Latino</language>
			</langUsage>
			<textClass>
				<keywords>
					<term type="form">Versi</term>
					<term type="source">Fonti Letterarie</term>
					<term type="genre">Favolistica</term>
				</keywords>
			</textClass>
			<creation>
				<date when-iso="1101/1200">XII</date>
			</creation>
		</profileDesc>
		<revisionDesc>
			<change who="OK, MB">Export nel formato TEI P5 a partire da ALIM 1 [livello ALIM2_0]</change>
			<change when="2018-06" who="JC">Aggiornamento da livello 0 a livello 1, schema TEI ALIM Lite [livello ALIM2_1]. Note: 
<list type="listaNoteJC"><item type="itemNotaJC">-ok</item></list></change>
		</revisionDesc>
	</teiHeader>

<text>
	<body>
		<pb n="70"/>
		<div>
			<lg>
				<l>Huc, precor, invito, cum Musis, Phoebe, venito;</l>
				<l>his me pro ludis vatibus adde tuis. </l>
				<l>Phoebe, canendo lyra mea carmina saepe regira</l>
				<l>plusque minusve metris deme vel adde meis. </l>
				<l n="5">Sic expurgatis vitiis dictamina vatis</l>
				<l>sic bona fama vehat, mundus ut ipsa legat. </l>
				<l>Arte mea fantur, licet illis verba negantur,</l>
				<l>bos, lupus, ursa, caper, simia, pardus, aper;</l>
				<l>exemplo quorum capias, homo, commoda morum</l>
				<l n="10">et sic devites quae nocitura vides. </l>
				<l>Ne praesumatur, prima ratione vetatur,</l>
				<l>quod nocet ut pestis, †mentita sit amphora testis. †</l>
				<l>Te vitiis munda, perlecta parte secunda,</l>
				<l>nec sint velle penes quae vitiosa tenes! </l>
				<l n="15">Ne quis fallatur, pars tertia tota legatur: </l>
				<l>ne subito credat, tertia lecta vetat. </l>
				<pb n="72"/>
				<l>Semper amica iocis placidae modulamine vocis</l>
				<l>Musa, canens calamis vatis ades thalamis;</l>
				<l>vatis in Astensis sic sit tua copia mensis,</l>
				<l n="20">quicquid ut incipiat carmine perficiat! </l>
				<l>Ad pacis cultum, gentes, advertite vultum;</l>
				<l>quod sumptum pigeat sumere ne libeat. </l>
				<l>Contra maiorem nemo praesumat honorem: </l>
				<l>id fore proficuum denegat olla suum. </l>
				<l n="25">Fata monent ollae quemquam praesumere nolle: </l>
				<l>praesumpsit, voluit, velle quod indoluit. </l>
				<l>Tunc ea praesumpsit, cum nomen adultera sumpsit;</l>
				<l>nomen maius adit, pondere pressa cadit. </l>
				<l>Fictor, habens curam de molli reddere duram,</l>
				<l n="30">hanc sub sole locat, quatenus inde coquat. </l>
				<l>Dum fuit in campo, descendit ab aethere grando</l>
				<l>et quod nomen habet quaerere velle placet. </l>
				<l>Voce sub inmiti: 'soleo' sonat 'amphora dici';</l>
				<l>nomen ut hoc sonuit, grando nimis doluit. </l>
				<l n="35">Nubis adit cellas, mox evocat inde procellas,</l>
				<l>quis inpulsa fluit quae prius olla fuit. </l>
				<l>Dedoluit grando pereunti talia fando: </l>
				<l>'nemo sibi rapiat quae sua non sapiat!'</l>
				<pb n="74"/>
				<l>Ut sim vocalis da motis, Maeonis, alis,</l>
				<l n="40">quae praeter divas vocis honore micas. </l>
				<l>Mos est multorum, cum sint sine parte laborum,</l>
				<l>ut sic desipiant quod bona despiciant. </l>
				<l>Desipuit, saevit testudo, quod otia sprevit</l>
				<l>et mercata fuit, quo moribunda ruit. </l>
				<l n="45">Hoc ea mercatur, pennis ut in astra feratur,</l>
				<l>promittens aquilae divitias patriae. </l>
				<l>Prona fit ad lucrum subito regina volucrum,</l>
				<l>hanc tellure levat quo super astra vehat;</l>
				<l>et, cum iam caeli poterant vicina videri,</l>
				<l n="50">voce petit miti debita dona sibi. </l>
				<l>Cum dare non possit, dolet ista, quod altera poscit;</l>
				<l>nil habet ista rei, creditor instat ei: </l>
				<l>haec vacat, haec quaerit; cupit haec, hanc sponsio laedit;</l>
				<l>si qua forent, claret quod peritura daret. </l>
				<l n="55">Iam lacrimans orat quod eam tellure reponat,</l>
				<l>promittendo fidem quod daret illud idem. </l>
				<l>Unguibus insistit volucris verbisque resistit</l>
				<l>et sermone ream stringit et artat eam. </l>
				<l>Ingemit et pallet, iam terris serpere mallet,</l>
				<l n="60">et tunc paenituit sic sibi quod libuit. </l>
				<l>Iamiam se culpat; iam, cum cadit, aethera turpat;</l>
				<l>sic demum doluit talia quod voluit. </l>
				<l>Iam moriens maeret, iam terris esse placeret,</l>
				<l>perque suum meritum venit ad interitum. </l>
				<l n="65">Sic quisquis gaudes novitatis sumere laudes,</l>
				<l>quod quandoque nocet fabula nostra docet. </l>
				<pb n="76"/>
				<l>Durior es saxis, nisi nostris comminus adsis</l>
				<l>auspiciis laetis, Calliopea, metris. </l>
				<l>Ut faveas opto, comitata sororibus octo,</l>
				<l n="70">me sine parte doli laudibus adde fori. </l>
				<l>Computo scire parum vel vivere more ferarum,</l>
				<l>qui recitare tacent quae recitata placent;</l>
				<l>haec igitur Phoebi placeat cum fabula plebi,</l>
				<l>famam praeclaram fer, mea Musa, palam. </l>
				<l n="75">Ante Iovis vultum fecit nolendo tumultum</l>
				<l>cum Borea Phoebus, mitis hic, ille ferus. </l>
				<l>Iste parum fatur, plus quam queat ille minatur;</l>
				<l>hic loquitur plane, plus latrat ille cane. </l>
				<l>Hic planis verbis respondet et ille protervis;</l>
				<l n="80">cernitur hic suavis, hunc premit ira gravis. </l>
				<l>Hic vultu maesto respondet et ille modesto,</l>
				<l>iste loquens ludit, Ventus ad ista furit. </l>
				<l>Saepius hic perdit, qui plus sermone superbit,</l>
				<l>huius et in fine nil valuere minae. </l>
				<l n="85">Si Boreas scisset, non hoc certamen inisset,</l>
				<l>et quia non tacuit, nil sua vis valuit. </l>
				<l>Poscitur exemplo quod uterque probetur agendo,</l>
				<l>litis causa novae fit modo teste Iove. </l>
				<l>Iuppiter agnoscit, quis eorum plurima poscit;</l>
				<l n="90">cuncta licet videat, conplacet ut sileat. </l>
				<l>Dum sic contendunt, dum verbis verba rependunt,</l>
				<l>quem palla privent pergere forte vident. </l>
				<l>Protinus ista nimis placuit sententia divis,</l>
				<l>ut, si quis demat pallia, victor eat. </l>
				<pb n="78"/>
				<l n="95">Intonat, insufflat Boreas, pluit, omnia fuscat,</l>
				<l>turbine cuncta movet; se magis ille fovet. </l>
				<l>Hic se veste ligat, Boreas quem flando fatigat,</l>
				<l>cumque magis saevit, se magis ille tegit. </l>
				<l>Ventus ad hoc pugnat, quod tollat, et ille repugnat,</l>
				<l n="100">cumque magis nocuit, tollere nil potuit. </l>
				<l>Postquam nil egit Boreas, sine laude quievit: </l>
				<l>ut res ipsa docet, dicere multa nocet. </l>
				<l>Pandit ab his rebus mundo sua lumina Phoebus,</l>
				<l>frigus ut excludat, nubila cuncta fugat. </l>
				<l n="105">Iam pluvias sedat, iam terras luce serenat,</l>
				<l>et iam sole calet, qui prius imbre madet. </l>
				<l>Tunc homo praedictus, madidos ut siccet amictus,</l>
				<l>suspendens dumo nudus adhaesit humo. </l>
				<l>Sic Phoebus vicit; Boreas superatus abivit,</l>
				<l n="110">et risere dei, quod male cessit ei. </l>
				<l>Praemittendo minas aptat sibi quisque ruinas</l>
				<l>cumque minando velit vincere, victus erit. </l>
				<pb n="80"/>
				<l>Maeonides Musae, me fonte replete Medusae,</l>
				<l>fama novi vatis crescat ut inde satis. </l>
				<l n="115">Non fera verba parum vir habet cum rege ferarum,</l>
				<l>dum vult naturam quisque beare suam. </l>
				<l>Tunc leo praefatur, iactat, furit atque minatur</l>
				<l>subdere posse sibi robora cuncta viri. </l>
				<l>[quod queat ambiri vis sibi tota viri.]</l>
				<l n="120">'Dicere plus noli,' vir ait 'superexto leoni;</l>
				<l>astu vincit homo cuncta creata solo. </l>
				<l>Quod mihi subsistis picturis cernitur istis,</l>
				<l>flet quibus ense fero fata subire leo. </l>
				<l>''Si fieri quiret leo quod depingere sciret,'</l>
				<l n="125">rex ait 'ex toto subditus esset homo.'</l>
				<pb n="82"/>
				<l>Ut mihi succurras, Euterpe, carmine curras</l>
				<l>daque tuo vati taedia nulla pati. </l>
				<l>Crimine se foedat, qui quod sapit utile celat;</l>
				<l>invidia livet, qui recitanda silet: </l>
				<l n="130">nota magis fari volo quam livore notari,</l>
				<l>ut per me pateat quod populis placeat. </l>
				<l>Percipiat tellus risum, quem movit asellus,</l>
				<l>quatenus edoceat quod iuvet aut noceat! </l>
				<l>Bestia plena dolis se texit pelle leonis,</l>
				<l n="135">ne quid tale gerat, quod sua terga premat. </l>
				<l>Pellem pelle tegit; sibi tegmina fraudis adegit: </l>
				<l>ut devitet onus, fingitur iste dolus. </l>
				<l>Sic pellem pelli sensus coniunxit aselli,</l>
				<l>ut videatur ero verus adesse leo. </l>
				<l n="140">Metra ferunt vatum: nihil est ad cuncta beatum: </l>
				<l>dum salit atque furit, fraus adaperta fuit. </l>
				<l>Pelle superiecta pars extat non bene tecta,</l>
				<l>per quam mox patuit tempore quod latuit. </l>
				<l>Taliter indutus pavor est per pascua bubus</l>
				<l n="145">et noviter fetas terret asellus equas. </l>
				<l>Terror equis, mannis, asinis, vervecibus, agnis;</l>
				<l>pingues et macras terret ubique capras. </l>
				<pb n="84"/>
				<l>Prorsus ut affligat, cursu pecus omne fatigat;</l>
				<l>pastor quisque gregum iure timescit eum. </l>
				<l n="150">Lustrat erus terras, quas, Versa, fluendo pererras,</l>
				<l>et vix cognovit quem fera pellis obit. </l>
				<l>Ingenium fraudis detexit longior auris,</l>
				<l>ut fortuna tulit, quae male tecta fuit. </l>
				<l>Tunc homo delictum purgans detraxit amictum,</l>
				<l n="155">vinclis stringit eum: sic docet esse reum. </l>
				<l>Correptum flagris verbis perturbat amaris: </l>
				<l>'fer mihi, frater, onus, parcere disce bobus.'</l>
				<l>Verbera dat tristi, 'mihi sis quod, aselle, fuisti;</l>
				<l>parcere disce feris, noster asellus eris. '</l>
				<l n="160">Vivere sub meta lex praecipit atque propheta,</l>
				<l>transiliensque modum destruit omne bonum;</l>
				<l>per proprias laudes iungi caelestibus audes: </l>
				<l>qui capit alterius, decidit inferius. </l>
				<pb n="86"/>
				<l>Ut bene delectent Musae mea carmina praestent</l>
				<l n="165">et nunquam taceant dicere quae placeant. </l>
				<l>Id, quod habere nequit, quemquam promittere laedit: </l>
				<l>qui sibi non prodest nil sapit atque potest. </l>
				<l>Turpis rana cutis pecori dat verba salutis,</l>
				<l>cum pateat clare non sibi posse dare. </l>
				<l n="170">Pallida dum turget, pecudes affamine mulcet</l>
				<l>promittens aegris quod medeatur eis. </l>
				<l>Addidit hoc verbis: quod vitam protrahit herbis,</l>
				<l>carmina cumque iacit, mortua viva facit. </l>
				<l>Praedicat et credit tibi quod non, Delphice, cedit,</l>
				<l n="175">quamvis rana feras curet, Apollo deas. </l>
				<l>Non tradunt ventis animalia verba loquentis: </l>
				<l>dictis cuncta favent, ad sua verba pavent. </l>
				<l>De nihilo fastus vulpis non sustulit astus,</l>
				<l>sed pecudes ridet, talia quando videt: </l>
				<l n="180">'creditis hanc aegram vobis conferre medelam? </l>
				<l>si bis iuret idem, non habet ista fidem: </l>
				<l>turgida cum pallet, se sanam reddere mallet</l>
				<l>quam quod vos laedit rauca fugare velit. </l>
				<l>Quod iuvet ista dabit vel vos languore levabit,</l>
				<l n="185">ut notat ipse color, cui premit ossa dolor?'</l>
				<pb n="88"/>
				<l>Plurima scire iuvat, si, qui scit, dicere curat;</l>
				<l>scire suum vilet, qui sapit atque silet. </l>
				<l>Ergo dicamus quod posse placere putamus;</l>
				<l>cur quod scire libet dicere, Musa, piget? </l>
				<l n="190">Intactus loris fugiebat ab ore leonis</l>
				<l>taurus, ut evadat ne truce dente cadat. </l>
				<l>Effugit absque moris, ne fiat praeda leonis;</l>
				<l>dum sperat praedam, non piget ire feram. </l>
				<l>Vota fuere ferae quod praedam posset habere;</l>
				<l n="195">qui de morte timet plurima mente videt. </l>
				<l>Ut super alta specum repetat, fore iudicat aequum,</l>
				<l>qua tutus maneat: currit, ut hanc adeat. </l>
				<l>Hanc petit ipse cite, quae sit custodia vitae;</l>
				<l>hanc vetat ire caper, dux gregis atque pater. </l>
				<l n="200">Appetit ingressum, quo se defendere fessum</l>
				<l>possit, et hoc nolens devetat hircus olens. </l>
				<l>Si velit ulcisci, leo iam superimminet ipsi;</l>
				<l>effugit inde dolens taliter ora movens: </l>
				<l>'vel cito cessisses subita vel morte perisses,</l>
				<l n="205">putris, olens, demens, ni foret iste sequens. </l>
				<l>Hirce, per has vires morti dampnatus obires;</l>
				<l>ire sed ulterius vis facit alterius. </l>
				<l>Ut ventura putes (Stigias adiuro paludes),</l>
				<l>quae tibi cuncta minor, si cadit iste timor.'</l>
				<pb n="90"/>
				<l n="210">Delectans mentes, Euterpe, metra canentes</l>
				<l>ne possint laedi, livida corda feri! </l>
				<l>Vocibus incultis vos, qui mea rodere vultis,</l>
				<l>discite de vestris parcere velle meis. </l>
				<l>Carmen amate meum; si vos non fingitis aequum,</l>
				<l n="215">absint insidiae, dens cadat invidiae. </l>
				<l>Riserat inmensis abies pulcherrima membris</l>
				<l>arbustum dumi: 'semper es' inquit 'humi. </l>
				<l>Te membris turpem fert furca pauper in urbem,</l>
				<l>ut sis apta scopis iudicioque focis. </l>
				<l n="220">Me ratis antemnis succidit acuta bipennis,</l>
				<l>flamina magna fero, vela marina gero. </l>
				<l>Tu foricis clausis das paucis commoda causis</l>
				<l>et cum claudis haras commoda pauca paras. </l>
				<l>Tu ruris caulas, ego claudo divitis aulas;</l>
				<l n="225">dumus spreta iacet, dis mea forma placet. </l>
				<l>Sedibus apto forum, trabibus suo templa deorum,</l>
				<l>orno rates remo, moenia summa tego. </l>
				<l>Quis putet esse parum componere templa dearum,</l>
				<l>flumen habere scias per mea membra vias. </l>
				<l n="230">Non laesus planget, si quis mea robora tanget;</l>
				<l>cum peritura doles, tacta nocere soles. </l>
				<l>Unde fit ut dumus paucos quaeratur ad usus;</l>
				<l>me quicumque capit commoda plura facit.'</l>
				<l>'Flatibus occursas, caelestia vertice pulsas'</l>
				<l n="235">respondit dumus, 'nos sine laude sumus;</l>
				<l>te, quia laude nites, facient succidere dites,</l>
				<l>plantula sed dumi tuta manebit humi. </l>
				<l>Sume meas spinas, si vis vitare ruinas: </l>
				<l>te sumptis spinis credo carere minis.'</l>
				<pb n="92"/>
				<l n="240">Dicta novando patrum volo sollicitare theatrum,</l>
				<l>et quod scaena probet nostra Camena novet. </l>
				<l>Si quid inurbani vel habet mea fabula vani,</l>
				<l>subtraho rem vanam, non reprobanda canam. </l>
				<l>Esse volens clarum sua spes ut lusit avarum,</l>
				<l n="245">anseris ex ovis versibus edo novis. </l>
				<l>Quaque die donum dominus capit anseris ovum: </l>
				<l>hoc auri dono fit cito dives homo. </l>
				<l>Spes fuit in lucris, dum suscipit ova volucris,</l>
				<l>sed spes quam sperat non sapientis erat: </l>
				<l n="250">condere vult urna simul omnia dona diurna,</l>
				<l>sed fortuna vetat ne simul omne petat. </l>
				<l>Ne simul haec carpat fortuna diurna retardat;</l>
				<l>ipse tamen sperat quod simul omne ferat. </l>
				<l>Credidit hic vere simul omnia posse tenere;</l>
				<l n="255">hunc spes deludit, dum simul omne cupit. </l>
				<l>Omni vult cura praesenter habere futura;</l>
				<l>id quod habere solet perdit et inde dolet. </l>
				<l>Nam sibi cuncta dari dum mens simul optat avari,</l>
				<l>hanc quae dona dabat forte necare parat. </l>
				<l n="260">Pectoris ima scidit: cum nil nisi viscera vidit,</l>
				<l>indoluit laesus tale patrasse scelus. </l>
				<l>Si quid fors praebet, sapiens homo sumere debet;</l>
				<l>si quis plus quaerit, non habiturus erit. </l>
				<pb n="94"/>
				<l>Ut meditando satis crescat sapientia vatis,</l>
				<l n="265">Melpomene, leni voce canendo veni</l>
				<l>et prece sub tanta veniens de milite canta,</l>
				<l>conveniente loco vovit ut arma foco. </l>
				<l>Sub prece devota devovit talia vota: </l>
				<l>sicut thura deis arma cremaret eis,</l>
				<l n="270">si quis ei praestat quod vincens bella senescat;</l>
				<l>aut hoc dante dea sponte cremabit ea. </l>
				<l>Pallade cum casta dat Mars ut vincat in hasta,</l>
				<l>quorum subsidio vincat et in gladio. </l>
				<l>Dis prece commotis, favit Victoria votis;</l>
				<l n="275">nam iuvenis potuit vincere quos voluit. </l>
				<l>Quos voluit vicit; decus ut iuvenile perivit,</l>
				<l>vis cadit ob senium, non tamen ingenium. </l>
				<l>Victor bellorum non inmemor ille deorum</l>
				<l>pro facto voto subdidit arma foco. </l>
				<l n="280">Flammis inde dari mandat lituumque cremari;</l>
				<l>iurans ille deum se negat esse reum: </l>
				<l>'dic, quid peccavi, si nullum vulnere stravi? </l>
				<l>Nil peccasse reor; dic, quid ad ista vehor? </l>
				<l>A te conflatum credis sonuisse reatum? </l>
				<l n="285">Ad bellum monui, flamine cum sonui.'</l>
				<l>'Flammis deberis, quia crimen, stulte, fateris,</l>
				<l>es te teste reus,' retulit istud erus. </l>
				<l>'Non ego commendo, si quis non peccat agendo: </l>
				<l>si scelerata monet, crimen habere solet.'</l>
				<pb n="96"/>
				<l n="290">Mente sub intenta vati succurrere tempta,</l>
				<l>invidiam seda, lusibus apta dea. </l>
				<l>Cum semper perdant, cum magnis vilia certant: </l>
				<l>si ratione caret, vincere nemo valet! </l>
				<l>Dando fidem dictis recitetur fabula piscis</l>
				<l n="295">vincere cara monens, vilia victa docens. </l>
				<l>Flumine deiectum, rabido quem turbine vectum</l>
				<l>fulgentem squamis excipit unda maris,</l>
				<l>aequoreos spernit pisces, splendore superbit</l>
				<l>et verbis nocuit quam ferius potuit: </l>
				<l n="300">'argenti lama magis est mihi fulgida squama,</l>
				<l>penna mari similis monstra vehit viridis.'</l>
				<l>[est vobis miseris penna mari similis.]</l>
				<l>Postquam derisit quos nare per aequora vidit,</l>
				<l>cum iactando ferat quod speciosus erat,</l>
				<l n="305">ira ferox phocae dat talia murmura voce: </l>
				<l>'vanior es vanis, talia quando canis;</l>
				<l>si capiar tecum, si plebs diiudicat aequum,</l>
				<l>iudicio plebis tu superatus eris.'</l>
				<pb n="98"/>
				<l>Pluribus est poenae nostrum dictare, Camenae,</l>
				<l n="310">verbis nos laedunt nec ratione queunt. </l>
				<l>Talia vel fingant vel verbis laedere linquant: </l>
				<l>si non posse dolent, nostra vel acta probent! </l>
				<l>Ingenii normae subsistit gloria formae: </l>
				<l>forma cadit genii, vis manet ingenii. </l>
				<l n="315">Haesitet ut nemo, ratione sequente docebo,</l>
				<l>et quod Musa sonat fabula nostra probat. </l>
				<l>Ore sub ignavo certavit cum grue pavo</l>
				<l>submittendo suis livida terga gruis. </l>
				<l>'Par species stellis nostris est insita pennis;</l>
				<l n="320">tu palles alis, regia dicor avis.'</l>
				<l>Grus moderata satis dat verbis verba relatis: </l>
				<l>'tu secus ima gravis picta manebis avis. </l>
				<l>Semper habes terras, licet alis sidera gestas ;</l>
				<l>tu stas pressa solo, cum super astra volo. </l>
				<l n="325">Respuo picturas pennarum praeterituras: </l>
				<l>te tua picta premit, me mea nigra vehit.'</l>
				<pb n="100"/>
				<l>Musa iocosa, veta ne fingat vana poeta;</l>
				<l>tu removere potes, si quid inane notes. </l>
				<l>Quorum voce secor vel verbi verbere laedor,</l>
				<l n="330">vos operam detis pervigilando metris! </l>
				<l>Curam dando metris, mox me fortasse scietis</l>
				<l>carmine pro tali nil meruisse mali! </l>
				<l>Dum lasciviret vitulusque licenter abiret</l>
				<l>forte bovem ridet, quem iuga ferre videt: </l>
				<l n="335">'tu vinctus loris nullis requiescis in horis</l>
				<l>et fers vim solis, iugera quando colis. </l>
				<l>Gramina conculco, tua vis est dedita sulco,</l>
				<l>et, bene gratus ero, vincula nulla fero. </l>
				<l>Tu glebas vertis, pascor florentibus herbis,</l>
				<l n="340">gusto quicquid amem, te patiente famem. </l>
				<l>Hinc ego sum fortis, tu pronus ad ostia mortis;</l>
				<l>sum nimis hinc acer, tu patiendo macer,</l>
				<l>ad solitum morem vetulus tolerando laborem.'</l>
				<l>Is quamvis doluit, dicere vix voluit: </l>
				<l n="345">'care, sit hoc anno tibi tanta licentia dampno,</l>
				<l>ut non invideam: quod precor, id videam.'</l>
				<l>Auribus ista Iovis tulit Iris murmura vocis;</l>
				<l>vota bovis veteris dicta iuvant Cereris. </l>
				<l>Nam cito post vidit quaecumque rogando petivit: </l>
				<l n="350">quod petit, illud ei mox tribuere dei. </l>
				<l>Festa dies venit, vetulus qua forte quievit;</l>
				<l>et dominus vitulum dat necis ad titulum. </l>
				<l>Vinctus cumque palam Phoebi traheretur ad aram,</l>
				<l>sunt resoluta modis talibus ora bovis: </l>
				<l n="355">'ne teneas foedam, quae praestant otia, poenam;</l>
				<l>sed sub quo vives est labor ille quies.'</l>
				<pb n="102"/>
				<l>Praecipua forma dictamina vatis adorna</l>
				<l>materiaeque novae metra, Camena, fove. </l>
				<l>Notificata bonis sint libera verba leonis,</l>
				<l n="360">quae capitis sani retulit ipse cani. </l>
				<l>Nam canis insanus, documenta per omnia vanus,</l>
				<l>regem deridet, cui macra membra videt: </l>
				<l>'a domini mensa mihi sunt sic ilia tensa,</l>
				<l>et per quosque dies est mihi longa quies. </l>
				<l n="365">Me bene pascit erus, non ad mea seria serus;</l>
				<l>quod tabes macie cernitur in facie,</l>
				<l>ieiunus terras et saltus saepe pererras</l>
				<l>et vix adquiris quod satiare cibis. </l>
				<l>Ut cito pinguescas, sis mecum pronus ad escas;</l>
				<l n="370">hic pascere sero, si famuleris ero.'</l>
				<l>Rex indignatus, servo mox talia fatus,</l>
				<l>spernit servitium, nobilis obprobrium: </l>
				<l>'si comedis plene, submittis colla catenae,</l>
				<l>sed pro velle meo vel macilentus eo. </l>
				<l n="375">Vis libertatis, maiestas nobilitatis</l>
				<l>non debent famulae subpeditare gulae.'</l>
				<pb n="104"/>
				<l>Scribere cur cessas, sit in hoc cum laudis honestas? </l>
				<l>si quid, Musa, latet, te recitante placet. </l>
				<l>Pollice tange lyram (cur mens tua continet iram?),</l>
				<l n="380">ad placitum plebis nota referre velis. </l>
				<l>Fluminis in fundo quercum detentat arundo,</l>
				<l>culpat et irridet quam cecidisse videt: </l>
				<l>'dum fuit intentus tua frangere robora ventus</l>
				<l>cedere vi nolens, es modo facta dolens.'</l>
				<l n="385">Vertice sub montis fuit isti gloria frondis;</l>
				<l>quercubus emicuit, c rescere dum licuit. </l>
				<l>Silvas obfuscans ramis et fronde coruscans</l>
				<l>umbra fuit pecoris, summus honor nemoris. </l>
				<l>Postquam sic crevit? ventorum flamina sprevit;</l>
				<l n="390">huic qui subiacuit, sole nec incaluit. </l>
				<l>Saepe Nothum risit Boreae nec cedere scivit</l>
				<l>et, quia stulta fuit, flamine pulsa ruit. </l>
				<l>Excipit hanc torrens, inmensis fluctibus horrens,</l>
				<l>ut nimis elatis in mare ferret aquis. </l>
				<l n="395">Praepediunt cannae, ne rapta feratur ab amne;</l>
				<l>indignata stetit, verba superba dedit: </l>
				<l>'unde sit iste vigor vel tanta potentia miror,</l>
				<l>cum de monte cado, quod stet arundo vado.'</l>
				<l>Hanc retinens fundo, stridens respondit arundo</l>
				<l n="400">et quercum docuit vis quod ei nocuit: </l>
				<l>'vota tuae mentis fuerant obsistere ventis;</l>
				<l>in me si flabit, flector et aura cadit. </l>
				<l>Si flecti posses, nondum mea flumina nosses;</l>
				<l>ventos devito cannula flexa cito. </l>
				<l n="405">Si flecti nosses, ventos deludere posses;</l>
				<l>fortiter aura ferit, flector et ipsa perit. </l>
				<l>Hoc neglexisti, quare miseranda ruisti;</l>
				<l>se flectendo parum servat arundo vadum. </l>
				<l>Nolens ergo mori magnis obsistere noli,</l>
				<l n="410">qui, nisi tu cedis, sunt tibi causa necis.'</l>
				<pb n="106"/>
				<l>Sic fontis vena vatem potato, Camena,</l>
				<l>plura quod efficiat nec sibi deficiat. </l>
				<l>Sub modicis membris est saepe scientia mentis;</l>
				<l>saepe notatur hebes maxima membra ferens. </l>
				<l n="415">Saepe sub hac vita sunt magnis parva nociva: </l>
				<l>ut mea metra ferunt, laedere parva queunt. </l>
				<l>Forte bovis dorsum mus laesit dente remorsum,</l>
				<l>laesum deludit pronus et antra subit. </l>
				<l>Mus subeundo fugit; bos magno murmure mugit,</l>
				<l n="420">indignando deos increpat esse reos. </l>
				<l>Voces inculcat, caelestia numina culpat,</l>
				<l>arguit et sceleris sacra suae Cereris. </l>
				<l>Se laesum clamat, Cerealia sacra profanat,</l>
				<l>quem punire libet nec superesse videt. </l>
				<l n="425">Mus, fuit ut tutus, non suffert talia mutus</l>
				<l>cumque nihil timeat, displicet ut sileat. </l>
				<l>Vox fuit haec muris: 'succidere parva securis</l>
				<l>robora magna potest: mus tibi parvus obest;</l>
				<l>ne quis membrorum confisus mole suorum</l>
				<l n="430">parvos despiciat, plurima posse sciat.'</l>
				<pb n="108"/>
				<l>Tu mihi, Phoebe, fave, tu linguae verbera pravae</l>
				<l>per proprium meritum trude sub interitum. </l>
				<l>Sunt homines multi praestanti corpore fulti,</l>
				<l>exterius nitidi, corde tamen timidi. </l>
				<l n="435">Sub tali meta bene sunt resonantia metra,</l>
				<l>quae si perspicies, mox vitiosa scies. </l>
				<l>Pardus, pelle micans et in hoc animalia vitans</l>
				<l>et quascumque feras, despiciebat eas;</l>
				<l>et quas devitat, vitando mox inimicat: </l>
				<l n="440">dedecus inde tulit, sed sua culpa fuit. </l>
				<l>Hic super ista parum regem pretiando ferarum</l>
				<l>esse mali generis voce docet sceleris: </l>
				<l>'est mihi forma satis sub vultu nobilitatis,</l>
				<l>ore geris foedo turpia terga, leo.'</l>
				<l n="445">'Ne nos inculpes,' subiecit callida vulpes;</l>
				<l>'est quasi nullus honor splendidus iste color. </l>
				<l>Ingenio morum subsistit forma colorum: </l>
				<l>paucis forma placet, si bonitate vacet. </l>
				<l>Inperio mentis substat vis inclita membris: </l>
				<l n="450">subditus es nobis talibus ergo modis.'</l>
				<pb n="110"/>
				<l>Si vis, Phoebe, coli, mea carmina spernere noli; </l>
				<l>spernentes laedas, invida verba teras. </l>
				<l>Venderet ut dignum, quidam de marmore signum </l>
				<l>fecit et optat ei numen inesse dei. </l>
				<l n="455">Hanc statuam saxi decoravit nomine Bachi; </l>
				<l>tanta potest divis forma placere nimis. </l>
				<l>Pollex sculptoris tantum decus attulit oris, </l>
				<l>ut videatur ei quod sit imago dei. </l>
				<l>Artificis cura facit ut deus ista figura: </l>
				<l n="460">potat, edit, ridet, cuncta futura videt. </l>
				<l>Quaeritur in turbis quis eam plus comparet urbis </l>
				<l>et qui pluris emet, Bachica signa feret. </l>
				<l>Hic cupit hanc multum, tueatur ut ipsa sepulcrum, </l>
				<l>alter iure dei postulat, ut sit ei. </l>
				<l n="465">Haec ut praevidit caelestis imago, petivit </l>
				<l>atque rogavit erum, malit ut esse deum. </l>
				<l>Omnibus est moris, quod captent culmen honoris, </l>
				<l>dedecus ut fugiant, quod decet, id cupiant. </l>
				<pb n="112"/>
				<l>Assistens posti memor esto, Polymnia, nostri, </l>
				<l n="470">ut memor es proprii, sis memor officii. </l>
				<l>Pondere sub fascis stetit imo gurgitis axis, </l>
				<l>nec datur ad motum viribus ille boum. </l>
				<l>Anxius est curis haec cernens incola ruris; </l>
				<l>ut procul assedit, numina voce petit. </l>
				<l n="475">Quae magis orat amat, tamen haec plus numina clamat: </l>
				<l>'vellite plaustra luto, Pallas, Apollo, Pluto.' </l>
				<l>'Tollat onus collo, tauros iuvet,' inquit Apollo </l>
				<l>et sic spondet ei numen adesse dei. </l>
				<l>Risit ad ista Pluto: 'tua, rustice, vota refuto, </l>
				<l n="480">ni linquas sedes et tua plaustra leves.' </l>
				<l>Pallas ait: 'divis quid opem residendo requiris? </l>
				<l>Ut faveant votis, auxiliare rotis. </l>
				<l>Surge, miser, prato, tua plaustra palude levato; </l>
				<l>cur stimulando boves non tua plaustra moves?' </l>
				<l n="485">Sedibus ex herbae surgit post dicta Minervae, </l>
				<l>viribus admotis iussit abire rotis. </l>
				<l>Numina sic oret quod homo rogitando laboret: </l>
				<l>absque labore gravi non puto magna dari. </l>
				<pb n="114"/>
				<l>Carmina vatis ames, Erato, per compita clames </l>
				<l n="490">quod tibi sum carus ceu tua dextra manus. </l>
				<l>Simia ventris onus natis solvendo duobus, </l>
				<l>quos pariter fudit, dispare lege nutrit. </l>
				<l>[Una natorum concepta sorte duorum </l>
				<l>nutrit dispariter, quos peperit pariter.] </l>
				<l n="495">Maiorem sprevit, sed in ora minoris adhaesit; </l>
				<l>plus satis iste placet, spretus et ille iacet. </l>
				<l>Displicet hic menti, minor est sua cura parenti; </l>
				<l>cumque minore vacat, quem prius odit, amat. </l>
				<l>Cum fugeret centum venantum tela sequentum, </l>
				<l n="500">in collo posuit perdere quem voluit, </l>
				<l>sed quem dilexit super hispida brachia vexit: </l>
				<l>mox liquit carum pressa timore canum. </l>
				<l>Alter colla tenet, tergo fugientis inhaeret; </l>
				<l>hunc, quamvis nolit, mater amando colit. </l>
				<l n="505">Perdenti quod amat multum mea fabula clamat: </l>
				<l>permanet in pretio, quod prius est odio. </l>
				<pb n="116"/>
				<l>Metra probanda foris mihi praesta, nomen amoris, </l>
				<l>et quod amer facito, corde favens placido. </l>
				<l>Invidiae pestis mordentum cedat ab extis: </l>
				<l n="510">vos magis illa nocet, cum quibus esse solet! </l>
				<l>Fabula testatur, quia res haec vera probatur, </l>
				<l>qua fertur quidam laesus ob invidiam. </l>
				<l>Carmen adito forum referens mala vota duorum, </l>
				<l>omne quibus Phoebus vidit inesse scelus: </l>
				<l n="515">invidia plenas habet hic cum pectore venas, </l>
				<l>alter habere cupit quicquid in orbe fuit. </l>
				<l>Astabat sanctis conspectibus ille tonantis, </l>
				<l>a quo iussa capit, terrea iussus adit: </l>
				<l>quod scelus est terrae maius cupiendo referre, </l>
				<l n="520">omne per indicium noscere vult vitium. </l>
				<l>Mox praedictorum medius stetit ille virorum, </l>
				<l>ut deus e caelis talia spondet eis: </l>
				<l>'alter dupla feret socius quae munera quaeret; </l>
				<l>credar ut a vobis, fulmina iuro Iovis.' </l>
				<l n="525">Cordis inest nido cui non satianda cupido, </l>
				<l>dupla quod obtineat, destinat ut sileat. </l>
				<l>Auferat ut lumen, rogitat mens invida numen, </l>
				<l>ut sub fraude tacens vivat utroque carens. </l>
				<l>Postquam tale scelus recitavit ad aethera Phoebus, </l>
				<l n="530">pro feritate mali rex ait ore gravi: </l>
				<l>'ista fuit mentis Siculae confusio gentis, </l>
				<l>&lt;...&gt; </l>
				<l>et quod ab invidia cuncta fluant vitia.' </l>
				<pb n="118"/>
				<l>Vatis praeclari, dea, praecipe carmen amari, </l>
				<l n="535">est cui nomen amor: versibus esto favor! </l>
				<l>Lucet ad exemplum vivendi vita parentum: </l>
				<l>linquere ius proprium saepe fit obprobrium. </l>
				<l>Naturae ritum cancer servabat avitum </l>
				<l>gressus retro ferens, devia multa sequens. </l>
				<l n="540">Mater, ut ista videt, pro nati tramite ridet </l>
				<l>et, ne se laedat, rectus ut, orat, eat. </l>
				<l>Orat eat rectus, nolit transvertere gressus, </l>
				<l>esse monens atrum pergere more patrum. </l>
				<l>Provida mens nati respondet talia matri: </l>
				<l n="545">'quod non ipsa potes qua ratione doces? </l>
				<l>Sic, genitrix, vado velut ivit nostra propago, </l>
				<l>si prius ire voles, iam ducis ibo comes.' </l>
				<l>Ne contemnatur ius et natura, vetatur; </l>
				<l>haec quicumque cavet vim rationis habet. </l>
				<pb n="120"/>
				<l n="550">Si celetur obest, detecta scientia prodest; </l>
				<l>quae scio, quae legi displicet ergo tegi. </l>
				<l>Turpe canis votum sit ut isto tempore notum, </l>
				<l>dulciter et plane, Musa iocosa, cane. </l>
				<l>Per sata, per villas domini servabat ovillas </l>
				<l n="555">carnibus humanis docta nocere canis. </l>
				<l>Subdola latratum nunquam dedit ante reatum, </l>
				<l>ante sonum nocuit voce nec id docuit; </l>
				<l>verbere sed caudae, summissa leniter aure, </l>
				<l>luserat ignotos dissimulando iocos. </l>
				<l n="560">Morsibus afflictos nunc hos, nunc vulnerat istos, </l>
				<l>nullum voce monens, dente nocere volens. </l>
				<l>Iam multis laesis per plurima murmura plebis </l>
				<l>culpa, licet sero, notificatur ero. </l>
				<l>Turpe necare putat; quid agat tunc mente volutat, </l>
				<l n="565">et, ne plus laedat, iussit ut aera ferat. </l>
				<l>Ad detrimentum iubet aeris ferre talentum, </l>
				<l>fraudis ad indicium, non meriti pretium. </l>
				<l>Ferre nolam cogit, sic fallere posse removit: </l>
				<l>emittendo sonos detegit illa dolos. </l>
				<l n="570">Signa canis fraudis reputabat praemia laudis </l>
				<l>atque canes ludit, quod nola nulla fuit. </l>
				<l>Dumque pares spernit, dum taliter aere superbit, </l>
				<l>verbi flagra tulit tortaque voce fuit. </l>
				<l>Nempe canis quidam, quem dicunt nomine Licham, </l>
				<l n="575">denotat esse scelus quod putat illa decus. </l>
				<l>'Inscia' dixit 'eris, si poenam praemia credis: </l>
				<l>unde viri paveant, aes geris, et caveant. </l>
				<l>Ne possint falli, fers pondus triste metalli, </l>
				<l>quod reprimat vitium, sit tibi supplicium. </l>
				<l n="580">Aera, quibus plaudis, sunt designatio fraudis; </l>
				<l>signant mota dolos: est nola nullus honos.' </l>
				<l>Muneribus dignus quivis putat esse malignus, </l>
				<l>id, dolus unde patet, muneris instar habet. </l>
				<pb n="122"/>
				<l>Omnia, quae scimus, si nos celare velimus, </l>
				<l n="585">esse volendo pecus spernimus omne decus. </l>
				<l>Ergo tenore meli votum dictare cameli </l>
				<l>metris bis denis, nostra Camena, velis. </l>
				<l>Fama refert sacras dictum pecus isse per aras </l>
				<l>et sub spe doni sacra dedisse Iovi. </l>
				<l n="590">Expurgando scelus caprum litat iste camelus; </l>
				<l>postquam sacra dedit, non tribuenda petit. </l>
				<l>Cornua deposcit, quis se defendere possit, </l>
				<l>increpat atque Iovem cornua ferre bovem. </l>
				<l>'Cur vis, summe deum, sine cornibus esse camelum, </l>
				<l n="595">cum caper obtineat cornibus ut niteat? </l>
				<l>Cornua sunt damis, cervis et mitibus agnis, </l>
				<l>omnipotentis opus, cornua magna bobus. </l>
				<l>Annua sacra dabo, taurum vaccamque litabo, </l>
				<l>ut per tutelam cornua fronte geram.' </l>
				<l n="600">Risit et astutum laesit deus aure minutum, </l>
				<l>auris onus demit, cornua nulla dedit. </l>
				<l>Contentum rebus propriis fore quemque docemus, </l>
				<l>nam cito fors demit quod prius ipsa dedit. </l>
				<pb n="124"/>
				<l>Pandere res gestas cum sit tibi, Musa, potestas, </l>
				<l n="605">pluribus ignotum notificato iocum. </l>
				<l>Nota placet multis, incognita fabula nullis; </l>
				<l>dic: cur ergo taces, cum recitando places? </l>
				<l>Notificata nitet, non agnita fabula vilet, </l>
				<l>dic igitur nobis facta iocosa Iovis. </l>
				<l n="610">Iuppiter ad ludum matres clamavit in unum; </l>
				<l>ut plebs convenit, talia verba dedit: </l>
				<l>'si quaevis matrum meliorem det mihi natum, </l>
				<l>sit pincerna deum, mundus adoret eum.' </l>
				<l>Cum Iove di ludunt; matres sua pignora ducunt: </l>
				<l n="615">quaeque cupit proli posse placere Iovi. </l>
				<l>Mendas occultant, in pulchrum turpia mutant, </l>
				<l>pignora dumque colunt, posse placere volunt. </l>
				<l>Ut facies vertant, matres medicamine certant; </l>
				<l>cui bona forma fuit, se magis ante tulit. </l>
				<l n="620">Ornant infantes: timor et spes urguet amantes; </l>
				<l>sperant atque timent, dum Iovis ora vident. </l>
				<l>Turpis adornatur, formosior ut videatur; </l>
				<l>dona Iovis sperat, qui speciosus erat. </l>
				<l>Ad Iovias voces ducunt animalia proles, </l>
				<l n="625">nullum dando sonum stant Iovis ante thronum. </l>
				<l>Plebe fuit muta sic simia voce locuta: </l>
				<l>'huic promissa dabis, rex bone, si qua sapis;' </l>
				<l>et tetigit prolem: 'huic debes' inquit 'honorem: </l>
				<l>iuro tibi decies, te decet haec species. </l>
				<l n="630">Si qua valet matrum natum vocitare beatum </l>
				<l>per formale decus, praevalet iste meus.' </l>
				<pb n="126"/>
				<l>Numina Musarum faciant me carmine clarum, </l>
				<l>cordis et ad votum posse referre iocum. </l>
				<l>Perdita naturae si possent reddere curae, </l>
				<l n="635">arida quae florent mortua viva forent. </l>
				<l>Sed nec sicca virent, nec rursus mortua vivent; </l>
				<l>calve, quid ergo petis quod reparare nequis? </l>
				<l>Nemo valet cura naturae solvere iura, </l>
				<l>nec quos privabit rursus habere dabit; </l>
				<l n="640">nec tristis laetus fuerit, nec risio fletus; </l>
				<l>nec caecata vident, nec male sana vigent. </l>
				<l>Fronte nequit calva pilus aut procedere palma, </l>
				<l>nec, quae semper obest, causa iuvare potest. </l>
				<l>Appositos crines tulit ad certamina miles </l>
				<l n="645">curans mille modis posse nitere comis. </l>
				<l>Dum tegitur parma, dum splendida ventilat arma </l>
				<l>vincere dumque cupit, laudis amore furit; </l>
				<l>hic dum vertit equum, tulit aura repente galerum: </l>
				<l>tunc frons nuda fuit, tunc coma pulsa ruit. </l>
				<l n="650">Hoc quicumque vident, de calvi vertice rident; </l>
				<l>calvus eques totum destruit arte iocum: </l>
				<l>'cur' ait 'admissos ridetis abisse capillos, </l>
				<l>cum me nativi deseruere pili?' </l>
				<pb n="128"/>
				<l>Flore novo tellus nitet et renovatur agellus; </l>
				<l n="655">vulgi voce sonat, qui sua dicta novat: </l>
				<l>deserit omne forum dictata referre priorum, </l>
				<l>ergo canenda novis ede, Camena, sonis. </l>
				<l>Cornix forte, parum fundo quod haberet aquarum, </l>
				<l>fictile vas vidit, cum nimis illa sitit. </l>
				<l n="660">Mox volat ad potum; quem cum videt esse remotum, </l>
				<l>spargere velle fuit, spargere posse fugit. </l>
				<l>Ergo cum fundo nequeat potare profundo </l>
				<l>et cum nequaquam spargere possit aquam, </l>
				<l>in plures partes se volvit et admovet artes, </l>
				<l n="665">ut sitis elata destituatur aqua. </l>
				<l>Tunc petris urnam conplevit, ut augeat undam, </l>
				<l>et, cum non quivit viribus, arte bibit. </l>
				<l>Hac poterit clare quivis ratione notare </l>
				<l>quod tollit pretium viribus ingenium. </l>
				<pb n="130"/>
				<l n="670">Rem similem veri, si debet fabula credi, </l>
				<l>cum recitare velim, tangat Apollo chelim. </l>
				<l>Plura meae laudi superaddat fabula Fauni, </l>
				<l>quae, nisi casus obest, vera fuisse potest. </l>
				<l>Nix stetit alta viis cum brumis atque pruinis, </l>
				<l n="675">cum saltus nemorum pastor adit pecorum. </l>
				<l>Nescio qua causa, sed, ut est mens pluribus ausa, </l>
				<l>solus non timuit pergere qua libuit; </l>
				<l>adiurando fidem retulit quaerentibus idem </l>
				<l>causa fuit voti quod tibi, Faune, loqui. </l>
				<l n="680">Di faciles tantis votis favere precantis, </l>
				<l>eius quemque cupit copia multa fuit. </l>
				<l>Noctibus ille vagus per devia lustra duabus </l>
				<l>nunquam dormivit, pocula nulla bibit, </l>
				<l>non capiens esus totidem fuit atque diebus </l>
				<l n="685">subsistendo malis frigoris atque famis. </l>
				<l>Tertia lux solis cum sex effulserat horis, </l>
				<l>ille fame cecidit, nemo licet tetigit. </l>
				<l>Mens et sanguis abit, vim torpor corporis ambit, </l>
				<l>frigus eum laedit, fundere verba nequit. </l>
				<l n="690">Faunus eum cernit nec ad illum pergere spernit; </l>
				<l>ut sine mente fuit, sub sua tecta tulit. </l>
				<l>Inpositis lignis fit magnus protinus ignis, </l>
				<l>ut calor adcedit mensque cruorque redit. </l>
				<l>Mox affert escas, quas silvis contulit aestas, </l>
				<l n="695">cotana cum malis, indita mella favis. </l>
				<l>Inde ministrat ei ferventis dona Liaei, </l>
				<l>quae simul ac tetigit laesus ab his reicit.</l>
				<pb n="132"/>
				<l>Sub re tam mira Fauni succenditur ira; </l>
				<l>hospes ob hoc vitium perdidit hospitium. </l>
				<l n="700">'Victima mortis eris, nisi' dixit, 'homulle, recedis; </l>
				<l>non faciendo moras, stulte, recede foras. </l>
				<l>Antra mei iuris, decorat quae copia ruris, </l>
				<l>ut subeat, nolo, duplicis oris homo.' </l>
				<pb n="134"/>
				<l>Ingenio vatis, si, numina, carmen amatis, </l>
				<l n="705">cur non praestatis fingere posse satis? </l>
				<l>Vos nova dicta satis votis inpendite vatis: </l>
				<l>si novitate vacent, carmina rara placent. </l>
				<l>Sumere pauca solet nisi multum quisque laboret, </l>
				<l>et, nisi multa sapit, pauca labore capit. </l>
				<l n="710">Quaerere cum gestit, nunquam formica quiescit </l>
				<l>tempus et aestatis non putat esse satis. </l>
				<l>Congregat haec escas, dum durat messis et aestas, </l>
				<l>quatenus ad frigus sint sibi grana cibus. </l>
				<l>Tempus in aestatis mos est cantare cicadis; </l>
				<l n="715">cantu finito deficit esca cito. </l>
				<l>Talibus est damnis subiecta cicada quot annis </l>
				<l>et tamen insanit, dum sine laude canit. </l>
				<l>Omnibus est horis sine parte cicada laboris </l>
				<l>et, cum sole calet, nil nisi voce valet; </l>
				<l n="720">aestibus est totis cantandi subdita votis, </l>
				<l>et tacet absque cibis tempore maesta nivis. </l>
				<l>Vocibus expressis cantavit tempore messis; </l>
				<l>substat terra nivi, defuit esca sibi. </l>
				<l>Inde petendo cibos incassum poscit amicos, </l>
				<l n="725">et quos nemo dedit supplice voce petit. </l>
				<l>Formicam tandem rem quaerens poscit eandem; </l>
				<l>haec dare posse negat: ne magis illa petat. </l>
				<l>[auxiliumque cibi denegat ipsa sibi.] </l>
				<l>'Quae me grana petis' respondit, 'amica quietis, </l>
				<l n="730">pectoris ignavi, parta labore gravi. </l>
				<l>Dum calor est, cantas; cur non in frigore saltas? </l>
				<l>Dives post voces saltibus esse potes.' </l>
				<l>Admonet ista virum formicae fabula pigrum, </l>
				<l>ut spretis vitiis haereat officiis. </l>
				<pb n="136"/>
				<l n="735">Cum dictatori nec spes sit tradita doni, </l>
				<l>ut se diffamet, muneris instar amet. </l>
				<l>Si velut ergo soles vel plus, mea Clio, labores, </l>
				<l>ad famae dotes addere multa potes. </l>
				<l>Ut saties mentes, thesaurum scribere temptes; </l>
				<l n="740">dicere cur taedet quod pigra corda levet? </l>
				<l>Vir cupidus messis terram sulcabat agrestis: </l>
				<l>sperabat granum dans ad aratra manum. </l>
				<l>Dum campum fodit, thesaurus ad aera prodit; </l>
				<l>rusticus arridet, colligit atque timet. </l>
				<l n="745">Inde litans capram dis terrae dedicat aram, </l>
				<l>quae sibi suffecit talia quando dedit. </l>
				<l>Neptuno taurum mactavit, servet ut aurum, </l>
				<l>et placando Iovem mactat utrumque bovem. </l>
				<l>Mactata cerva placatur casta Minerva, </l>
				<l n="750">succensis hederis ira cadit Veneris. </l>
				<l>Albam mactat ovem propter Iunonis honorem, </l>
				<l>Marti dans aprum Mercurioque caprum. </l>
				<l>Phoebo thura cremat ne vel se vel sua laedat; </l>
				<l>numina sic placat, Fors ibi sola vacat. </l>
				<l n="755">Huic nec aroma datur, pecudis nec caede litatur: </l>
				<l>indignata dolet, quod sibi nulla vovet; </l>
				<l>remque putans miram, verbis commiscuit iram </l>
				<l>atque repentinas edidit ore minas: </l>
				<l>'stulte, quid egisti, cum dis tua sacra dedisti, </l>
				<l n="760">qui tibi nil doni, nil tribuere boni? </l>
				<l>At mihi nil praebes, cui te, miser, et tua debes, </l>
				<l>quae favi votis, ditibus acta rotis! </l>
				<l>Si volvente rota fuero quandoque remota, </l>
				<l>pauper, ut esse soles, multa dedisse voles.' </l>
				<pb n="138"/>
				<l n="765">Ut noscar fama, Clio, mea carmina clama, </l>
				<l>fingere quemque mones, illius acta probes. </l>
				<l>Inmodicis escis vastabat semina messis </l>
				<l>agricolis caris sus inimicus agris. </l>
				<l>Sub specie furis vastabat commoda ruris; </l>
				<l n="770">hunc ut laedat aprum, servat homullus agrum. </l>
				<l>Rusticus observat ne sulcis credita perdat </l>
				<l>vel de carne feri cena paretur eri. </l>
				<l>In medio noctis segetes exterminat hostis </l>
				<l>ut, velut ante solet, ruris amoena voret. </l>
				<l n="775">Nocte facit fraudem; detruncat rusticus aurem, </l>
				<l>dixit truncata: 'laedere siste sata.' </l>
				<l>Aure fuit caesa; tamen optat laedere laesa: </l>
				<l>inde magis saevit; nocte sequente redit. </l>
				<l>Mente furit saeva; fuit auris et altera caesa; </l>
				<l n="780">additur ut pereat, tertio si redeat. </l>
				<l>Credo, nihil scivit, quia tertio rura petivit; </l>
				<l>dum furit atque redit fixus ad ima perit. </l>
				<l>Hunc domino messis custos praesentat agrestis, </l>
				<l>reddita membra coquo torruit ipse foco </l>
				<l n="785">(ni, velut ars poscit, quae fervens undula coxit), </l>
				<l>cumque fuit sero mensa paratur ero. </l>
				<l>Mappae ponuntur, membratim cuncta feruntur; </l>
				<l>cor patronus amat, cor sibi nemo dabat. </l>
				<l>Pocula post vini cor praecipit ille requiri; </l>
				<l n="790">cor quod habere nequit, multa minando, petit. </l>
				<l>Scit coquus id quod erat, sic fando murmura sedat: </l>
				<l>'sus quod non habuit quaerere nil valuit. </l>
				<l>Non tibi verba dabo, cor non habuisse probabo, </l>
				<l>postquam tanta tulit qui tua cena fuit!' </l>
				<l n="795">Fabula nostra viros indoctos atque peritos </l>
				<l>quae bis causa nocet, sit fugienda, docet. </l>
				<pb n="140"/>
				<l>Auxilium plene vati conferte, Camenae, </l>
				<l>et, quae fama sonet, mens mea metra novet. </l>
				<l>Rusticus accusat taurum, quia vincla recusat; </l>
				<l n="800">in quibus ille necat, cornua falce secat. </l>
				<l>Verbera sed calcis non sedat acumine falcis: </l>
				<l>ne quem calce petat, temo subinde vetat. </l>
				<l>Cum mentis dirae neutro valet ille ferire, </l>
				<l>pro non posse furit, laedere velle fuit. </l>
				<l n="805">Ad domini poenam pede nequam versat harenam, </l>
				<l>lumina laedit eri, possit ut inde queri. </l>
				<l>Qui tergendo genas asperso pulvere plenas, </l>
				<l>ut dolor, ira monet, taliter ora movet: </l>
				<l>'est vitiosorum res perturbare bonorum </l>
				<l n="810">et penitus pereunt, laedere dum nequeunt.' </l>
				<pb n="142"/>
				<l>Phoebe pater, praesto precibus dictantis adesto, </l>
				<l>versibus aspira dulce canendo lyra. </l>
				<l>Progeniem sulcis commisit parva volucris, </l>
				<l>cum stabat flavo culmine messis agro. </l>
				<l n="815">Rusticus exivit; segetem flavescere vidit, </l>
				<l>vult ut falce metat pauperiesque vetat. </l>
				<l>Dum secum fatur, segetem truncare minatur; </l>
				<l>expavefacta minis est avis ipsa nimis. </l>
				<l>Audit et est tristis volucris rumoribus istis, </l>
				<l n="820">et timuit natis more parentis avis. </l>
				<l>Tecta petit villae, qua mansit rusticus ille: </l>
				<l>dum de prole timet, quod parat ipse videt. </l>
				<l>Hic, quia pauper erat, vicinos forte petebat; </l>
				<l>plebis ut est vitium, plebs negat auxilium. </l>
				<l n="825">Laeta redivit avis facti praenuntia natis; </l>
				<l>provida verba iacit, pignora stare facit: </l>
				<l>'qui poscunt vires alienas computo viles; </l>
				<l>haec quia deficiunt, pluribus officiunt.' </l>
				<l>Rusticus, ut cernit quod eum vicinia spernit, </l>
				<l n="830">mente satis sobria falce metit propria. </l>
				<l>Ales, ut audivit quod messem falce recidit, </l>
				<l>hos, quos ipsa fovet, linquere rura monet. </l>
				<l>Subditus est poenis, cui spes est ex alienis: </l>
				<l>de se si speret, plurima lucra feret. </l>
				<pb n="144"/>
				<l n="835">Auxilio Phoebi iam carmina multa peregi, </l>
				<l>quae sunt digna foro Maeonidumque choro. </l>
				<l>Nunc faveas plene dans carmen fingere lene; </l>
				<l>plenius, oro, fave: te sacra digna cape. </l>
				<l>Fletus ut infantis sit pressus voce minantis </l>
				<l n="840">quoque sit elusus scribo tenore lupus. </l>
				<l>Sic puero flenti nutrix ait et regementi: </l>
				<l>'excludere lupis, ni reticere cupis.' </l>
				<l>Credidit illud edax, foret ut promissio verax, </l>
				<l>et sperans donum stat vigil ante domum. </l>
				<l n="845">Alter dum credit quod dicitur, alter oboedit: </l>
				<l>illi somnus abit, protinus huncque capit. </l>
				<l>Nocte lupus tota speravit inania vota: </l>
				<l>quatenus ista vacet, flens puer ante tacet. </l>
				<l>Sic fera pernoctat, potuit nec habere quod optat, </l>
				<l n="850">et, cum mane fugit, nil nisi vota tulit; </l>
				<l>namque minantur ei vir, femina luxque diei, </l>
				<l>montes et planum, plus fera turba canum. </l>
				<l>Sic defraudatus cur sit vacuusque rogatus, </l>
				<l>vix datus ipse fugae, retulit ista lupae: </l>
				<l n="855">'non mihi cara parum, pulcherrima visa ferarum, </l>
				<l>feminea lusum perspicis arte lupum. </l>
				<l>Talia vix credes: quod nunc viduata iaceres; </l>
				<l>vix sed ad has sedes me retulere pedes.' </l>
				<l>Iamdudum legi: non debet femina credi, </l>
				<l n="860">cum soleat laedi, qui male credit ei. </l>
				<pb n="146"/>
				<l>Si foret ex metris meriti spes ulla poetis, </l>
				<l>moli metrorum cederet omne forum. </l>
				<l>Sed quia sunt rari qui vitent crimen avari, </l>
				<l>raro dictatur, cum nihil inde datur. </l>
				<l n="865">Dantur dona Getae, nihil est nisi fama poetae: </l>
				<l>pro fama solum da, mea Clio, sonum. </l>
				<l>Quatenus ollarum sit fabula nota duarum, </l>
				<l>cum multis placeat, ne tua vox taceat. </l>
				<l>Turbidus assumptis Burbur pluvialibus undis </l>
				<l n="870">ollas iratis forte ferebat aquis. </l>
				<l>Non diversa parum fuerat natura duarum, </l>
				<l>curis artificis formaque dissimilis: </l>
				<l>fictilis haec terrae fuit, altera fusilis aere, </l>
				<l>res levis ista satis, ponderis illa gravis. </l>
				<l n="875">Congeriem terrae poterat levis undula ferre; </l>
				<l>mergitur aere gravis vixque levatur aquis. </l>
				<l>Terror et unda facit citius quod terrea vadit; </l>
				<l>ne gravis hanc laedat, pondus adire vetat. </l>
				<l>Mergitur aes fundis, terrae natat urceus undis, </l>
				<l n="880">tardius aes vadit, terra natando salit. </l>
				<l>Dum ne quassetur levis a graviore veretur, </l>
				<l>ut terrore vacet, longius ire placet. </l>
				<l>Hanc quae tardatur moderatius ire precatur, </l>
				<l>iurans astra poli quod caret arte doli. </l>
				<l n="885">'Crede meis dictis, sunt vera, carentia fictis' </l>
				<l>dixit; 'id opto tibi quicquid, amica, mihi. </l>
				<pb n="148"/>
				<l>Si mecum vadis, iuvo te me tuque iuvabis: </l>
				<l>quod sim fida nimis flumina iuro Stigis.' </l>
				<l>Terrea respondit, postquam gravis ista spopondit: </l>
				<l n="890">'incassum clamas, meque parumper amas. </l>
				<l>[Dixit ad ista levis: 'liceat tibi dicere quaevis, </l>
				<l>aera voce teris, talia quando seris.] </l>
				<l>Si decies iuras, nequeo deponere curas: </l>
				<l>semper praecedam, plena timoris eam. </l>
				<l n="895">Subdar enim damnis: si me tibi conferat amnis, </l>
				<l>vis tua me laedet, te mihi sive feret.' </l>
				<pb n="150"/>
				<l>Invidus est vere quisquis solet inde dolere, </l>
				<l>si quis mente capit quae prius ipse sapit; </l>
				<l>quod sapis ergo boni, mea Clio, recondere noli: </l>
				<l n="900">si placet ut sileas, restat ut invideas. </l>
				<l>Hoc ius, hos mores patres coluere priores, </l>
				<l>ut sub sorte mali prosit uterque pari. </l>
				<l>Quod placeat plebi, lex est superaddita legi: </l>
				<l>qui socium tradit, quo reus ense cadit. </l>
				<l n="905">Hac ratione pares duo convenere sodales, </l>
				<l>quae valeant, laedant, ut simul ambo ferant. </l>
				<l>Numina divorum testatur iustior horum, </l>
				<l>iurans malle mori quam quid habere doli. </l>
				<l>Alter inops mentis iurat prius ossa parentis, </l>
				<l n="910">post mare, sceptra poli, Tartara, regna soli. </l>
				<l>'Plus' ait 'hanc vellem vivens amittere pellem </l>
				<l>quam frangens foedus deputer inde reus.' </l>
				<l>Talia verba dedit; socialia foedera fregit </l>
				<l>nec socium iuvit, quando necesse fuit. </l>
				<l n="915">Dum fors aequa tulit, reus hic cum compare ludit, </l>
				<l>divertitque gradum, cum dedit illa malum; </l>
				<l>namque timore ferae, quam posset uterque timere, </l>
				<l>promissam pridem neglegit ille fidem. </l>
				<l>Dum coniurabant et iter sermone levabant, </l>
				<l n="920">ursa repente ruit; territus ille fugit. </l>
				<l>Territus aufugit: socialia foedera rupit; </l>
				<l>qua sit tutus abit, roboris alta capit. </l>
				<l>Alter praeda ferae cepit sua dampna timere; </l>
				<l>vita velut desit, sic sine mente stetit </l>
				<pb n="152"/>
				<l n="925">Ingenium menti mala dat fortuna timenti: </l>
				<l>ut qui mente vacet, taliter ille iacet. </l>
				<l>Nec flat, nec spirat; corpus quater ursa regirat, </l>
				<l>post quartum girum credit olere virum. </l>
				<l>Hunc olidum credit sua nec ieiunia fregit, </l>
				<l n="930">nec penitus laedit, sed sua lustra petit. </l>
				<l>Ut fera discessit (metuit quod uterque, recessit), </l>
				<l>foedera qui fregit nil metuendo redit. </l>
				<l>'Profer' ait 'verum, sodes, dulcissime rerum; </l>
				<l>protulit ursa tibi si qua, referto mihi.' </l>
				<l n="935">Quem fera subvolvit, lacrimans tunc ora resolvit </l>
				<l>et fractum foedus commonet esse scelus. </l>
				<l>'Irrita verba ferae mens inscia debet habere, </l>
				<l>sed quisquis sapiet corde tenus capiet: </l>
				<l>cordis, ait, cura lege pauca, recollige plura, </l>
				<l n="940">abde sub arcano quae tibi verba cano: </l>
				<l>quem socium noscas ad cuncta pericula poscas, </l>
				<l>ne rursus deris dentibus esca feris.' </l>
				<pb n="154"/>
				<l>Praemia qui profert, quod obest dictantibus, aufert; </l>
				<l>addat ut ingenium, laus mihi sit pretium. </l>
				<l n="945">Sit quis Clio modis spes defraudata latronis, </l>
				<l>pandat; et ut latuit, pallia qui rapuit. </l>
				<l>Cautus more senum puer et brevitate dierum </l>
				<l>se putei claris perspiciebat aquis. </l>
				<l>Cum latro pertransit, puer hic sua pectora planxit </l>
				<l n="950">seque dolore mori clamitat arte doli. </l>
				<l>Dumque puer fleret, latro dum rogat unde doleret, </l>
				<l>aurea vasa sibi perdita fingit ibi; </l>
				<l>dumque fuit menti raptoris praeda talenti, </l>
				<l>deceptus doluit, fallere cum voluit: </l>
				<l n="955">exutus pannis ad fundum desilit amnis </l>
				<l>et sub aquis quaerit quod reperire nequit. </l>
				<l>Veste puer rapta fugit ad loca furibus apta, </l>
				<l>gavisus spoliis abditur in foliis. </l>
				<l>Sic latro delusus, vacuus spe, corpore nudus, </l>
				<l n="960">vestibus ablatis flebilis exit aquis. </l>
				<l>Quem post non vidit, visu, pede, voce requirit; </l>
				<l>quaerit hic, ille latet; clamat hic, ille tacet. </l>
				<l>Ergo diu questus fert frigus et aeris aestus; </l>
				<l>laedere quaque solet, laesus in arte dolet. </l>
				<l n="965">Addidit hoc tandem: quod rem patietur eandem, </l>
				<l>qui putat auratum fonte natare cadum. </l>
				<pb n="156"/>
				<l>Terpsichore purga, ne carmina foedet amurca, </l>
				<l>tergens calvitium deme, quod est vitium. </l>
				<l>Iure sacramenti se constrinxere iuvenci </l>
				<l n="970">bis duo, dando fidem se fore prorsus idem. </l>
				<l>Quattuor ergo boum duo fiunt cura duorum, </l>
				<l>atque fuit fidus ceu sihi quisque tribus. </l>
				<l>Sic a dente lupi vadunt per pascua tuti, </l>
				<l>nec valet ore fero frangere pacta leo. </l>
				<l n="975">Praeparat inde dolum leo dispar viribus horum </l>
				<l>insidiisque petit quos superare nequit. </l>
				<l>'Quod simul erratis quantum nocuisse putatis?' </l>
				<l>dixit, et 'herbarum fert locus ipse parum. </l>
				<l>Hic mons Frauduni vix vestrum sufficit uni, </l>
				<l n="980">sufficiunt soli pascua grata Soli; </l>
				<l>uni de vobis sit vallis amoena Latronis, </l>
				<l>et quod quartus amet Tertia vallis habet.' </l>
				<l>Talibus his dictis, aliis bos quisque relictis, </l>
				<l>quae leo signavit, pascua tutus adit. </l>
				<l n="985">Iam minus est fortis per se pars quarta cohortis, </l>
				<l>iam dabitur poenae praeda timenda ferae. </l>
				<l>Separat, ut caedat, quos iunctos praedo timebat; </l>
				<l>quosque prius metuit dente fero secuit. </l>
				<l>Ex ipsis quidam communem flendo ruinam, </l>
				<l n="990">dum moriendo dolet, talia voce monet: </l>
				<l>'vos, annis multis posthac qui vivere vultis, </l>
				<l>per nos discatis vivere posse satis.' </l>
				<pb n="158"/>
				<l>Prona meis votis, curis de corde remotis, </l>
				<l>promere docta bonos, prome, Thalia, sonos. </l>
				<l n="995">Ante locum novi: leo caprae, capra leoni </l>
				<l>verba dat, iste doli, mitis et illa soni. </l>
				<l>Hic fuit in pratis, fuit haec in rupibus altis, </l>
				<l>sed nec capra thymum, nec habet ipse cibum. </l>
				<l>Ut ferus hanc vidit specie pietatis adivit: </l>
				<l n="1000">hanc ut fraude voret, poscere prata monet. </l>
				<l>'En' dixit 'frondes, en, dulcia pocula, fontes; </l>
				<l>hic cytisi flores carpere saepe soles. </l>
				<l>Huc, peto, descendes; cur rupis in ardua pendes? </l>
				<l>Res valitura tibi nulla videtur ibi.' </l>
				<l n="1005">Praedicat haec frustra: licet est sententia iusta, </l>
				<l>absque fide veri verba fuere feri. </l>
				<l>'Hoc facis incassum nec nostrum decipis astum' </l>
				<l>dixit capra ferae; 'iam tua verba tene. </l>
				<l>Credo quidem verbis, quod amoenis splendeat herbis: </l>
				<l n="1010">iam mihi sat notus floridus ipse locus. </l>
				<l>Credo carere dolis, sit ut illic copia floris; </l>
				<l>sed, cum te videam, tu facis ut timeam. </l>
				<l>Tu licet hoc iures, quod me non laedere cures, </l>
				<l>sed tamen ore fero diceris esse, leo. </l>
				<l n="1015">Iudico te regem, regis tamen abdico legem: </l>
				<l>nomine sub regis perfida vota tegis. </l>
				<l>Cum simulas aequum, consistere respuo tecum: </l>
				<l>si non lege potes laedere, dente noces.' </l>
				<pb n="160"/>
				<l>Sub matris forma vatem virtutibus orna </l>
				<l n="1020">iusque tuum nato, Musa Thalia, dato. </l>
				<l>Vir genitus Samo victum quaerebat ab hamo; </l>
				<l>[Vir coluit Samum, fuit eius vita per hamum;] </l>
				<l>ars huic vestitum contulit atque cibum. </l>
				<l>Huic, si vera ferunt, neque bos neque rura fuerunt, </l>
				<l n="1025">sed de more patris vita dabatur aquis. </l>
				<l>Saepe super gestam ferro dat piscibus escam, </l>
				<l>ut sit causa cibi quod capiatur ibi. </l>
				<l>[hanc quicumque voret piscis ut esca foret.] </l>
				<l>Proficiendo parum numen rogitabat aquarum, </l>
				<l n="1030">ut prece percipiat quod sibi sufficiat. </l>
				<l>Dum rogitat numen, scrutatur arundine flumen </l>
				<l>pisciculumque trahit, quem sua pestis agit. </l>
				<l>'Natus' ait piscis 'modo sum sub fluctibus istis; </l>
				<l>mater ut effudit, me tua seta tulit. </l>
				<l n="1035">Per mare, per ventum, per mortua membra parentum, </l>
				<l>per subiecta polo numina cuncta, rogo, </l>
				<l>perque deos caeli, per fulgida lumina Phoebi, </l>
				<l>liber ut abscedam, flumina grata petam! </l>
				<l>Grandior in membris dabo grandia commoda mensis, </l>
				<l n="1040">si modo discedam; nam rediturus eam.' </l>
				<l>Vir super hoc mirans et plurima mente regirans, </l>
				<l>ne magis hunc quaerat, posse redire negat: </l>
				<l>'desine sic fari, desistas vana precari, </l>
				<l>debita praeda coqui, desine plura loqui.' </l>
				<l n="1045">Mixtus erit stultis, si metris credere vultis, </l>
				<l>qui pedibus quaeret quod sua dextra tenet. </l>
				<pb n="162"/>
				<l>Invidia sordent, si qui mea dicta remordent; </l>
				<l>aut non invideant aut penitus sileant. </l>
				<l>Invidiam passis, Urania, versibus adsis, </l>
				<l n="1050">quos hac lege legas, ut super astra vehas. </l>
				<l>Haedum forte lupus per devia multa secutus </l>
				<l>fraudis verba dedit, dum retinere nequit: </l>
				<l>'sunt populi turbae, sed non est gramen in urbe; </l>
				<l>si mea verba notes, pinguior esse potes. </l>
				<l n="1055">Hic flores crescunt, hic gramine prata virescunt; </l>
				<l>si salices cupias, ne, rogo, me fugias. </l>
				<l>Huc, volo, contendas, ut ventrem gramine tendas, </l>
				<l>fontis aquas vivas quatenus, haede, bibas. </l>
				<l>Nosco fuisse scelus, placuit quia sanguinis esus: </l>
				<l n="1060">firmo tibi foedus iamque relinquo scelus. </l>
				<l>Paenitet en caedis; quid sicut ab hoste recedis? </l>
				<l>Iuro velut caro, displicet esca caro. </l>
				<l>Debitus es sacris, si, frater, in urbe moraris; </l>
				<l>quam pereas potius sis mihi consocius!' </l>
				<l n="1065">Dixit ad haec haedus: 'feritatis respuo foedus, </l>
				<l>plus volo sacrari quam tibi, praedo, dari!' </l>
				<l>Si cui damnorum superest fortuna duorum, </l>
				<l>vitet deterius, sustineat levius. </l>
				<pb n="163"/>
				<l>Deposito velo ferat hos Urania caelo </l>
				<l n="1070">versus ante deos, dicat et esse meos. </l>
				<l>Carminibus finis sit nostris saucia tigris, </l>
				<l>finis et edoceat quid tumidos noceat. </l>
				<l>Iactet nemo bonum se cuilibet esse patronum, </l>
				<l>qui sese proprio non iuvat auxilio, </l>
				<l n="1075">talibus in culpis ne sit derisio vulpis, </l>
				<l>tigris ut ante fuit, vulnera quando tulit. </l>
				<l>Spicula non vane torquebat dextra Dianae </l>
				<l>et terrendo feras exagitabat eas. </l>
				<l>Non pedibus pigris fuit illis obvia tigris, </l>
				<l n="1080">atque feras ridet, quas fugitare videt. </l>
				<l>Causam scrutatur, facienti multa minatur </l>
				<l>et stetit in media facta patrona via: </l>
				<l>'hic mecum sitis, ne plus trepidare velitis; </l>
				<l>vulnera nemo dabit, ne timeatis' ait. </l>
				<l n="1085">Protinus emissam pes sensit adesse sagittam: </l>
				<l>vulnere tarda pedis fit tigris ante levis. </l>
				<l>Vertens ad risum vulnus vulpecula visum, </l>
				<l>inquit: 'ob id pretium nolo patrocinium.' </l>
				<l>Carmine conpleto favisti, Phoebe, faveto </l>
				<l n="1090">et dabo pro voto debita thura foco. </l>
				<l>Finis adest artis, Musae, iam parcite chartis, </l>
				<l>carmina digna legi detis ubique vehi. </l>
			</lg>
		</div>
	</body>
</text>
</TEI>