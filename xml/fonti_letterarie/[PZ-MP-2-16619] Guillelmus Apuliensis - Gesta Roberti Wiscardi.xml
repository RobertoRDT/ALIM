<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xmlns:xsi="http://www.w3.org/2001/XMLSchema-instance">
  <teiHeader>
    <fileDesc>
      <titleStmt>
        <title>Gesta Roberti Wiscardi</title>
        <author>Guillelmus Apuliensis</author>
        <respStmt>
          <resp>Edizione critica a stampa a cura di</resp>
          <name>Marguerite Mathieu</name>
        </respStmt>
        <respStmt>
          <resp key="ALIM2_2">Edizione in formato TEI XML a cura di</resp>
          <name key="MP">Martina Pavoni</name>
        </respStmt>
      </titleStmt>
      <extent>
        <measure quantity="17233" unit="words">Parole: 17233</measure>
        <measure quantity="106624" unit="characters_without_spaces">Caratteri (spazi esclusi): 106624</measure>
      </extent>
      <publicationStmt>
        <publisher>
          <ref target="http://alim.unisi.it/">ALIM</ref>
        </publisher>
        <date when="2019-02-23">23/02/2019</date>
        <availability>
          <p>Copyright 2019 - progetto ALIM</p>
        </availability>
      </publicationStmt>
      <sourceDesc>
        <biblStruct>
          <monogr>
            <author>Guillelmus Apuliensis</author>
            <title>Gesta Roberti Wiscardi</title>
                <editor>Marguerite Mathieu</editor>
            <imprint>
              <pubPlace>Palermo-Roma</pubPlace>
              <publisher>Tipografia Pio X</publisher>
              <date>1961</date>
            </imprint>
          </monogr>
        </biblStruct>
      </sourceDesc>
    </fileDesc>
    <encodingDesc>
      <projectDesc>
        <p>Testo codificato nel formato TEI XML, versione P5, per essere incluso fra i testi che compongono il progetto
                    ALIM - Archivio della Latinità Italiana del Medioevo.</p>
      </projectDesc>
      <editorialDecl>
        <ab type="boilerplate">La codifica segue le norme standard stabilite dal progetto ALIM, in dettaglio: <list><item>Sono state eliminate le sillabazioni: la parola spezzata da un 'a capo' è stata unita alla riga
                        precedente (anche alla pagina precedente, ove necessario). Eccezione: quando una parola è sillabata alla
                        fine di una riga e nella successiva riga appare solo la seconda parte della parola sillabata (quindi il
                        resto della riga a stampa è vuoto), la parola è stata registrata tutta nella riga in cui essa termina. È
                        stato ritenuto prioritario, infatti, mantenere il numero complessivo delle righe di ogni pagina.</item></list>
                </ab>
        <ab type="level">ALIM2_2</ab>
      </editorialDecl>
    </encodingDesc>
    <profileDesc>
      <langUsage>
        <language ident="lat">Latino</language>
      </langUsage>
      <textClass>
        <keywords>
          <term type="form">Poesia</term>
          <term type="source">Letteraria</term>
          <term type="genre">Storiografia</term>
        </keywords>
      </textClass>
      <creation>
        <date>XII secolo</date>
      </creation>
    </profileDesc>
    <revisionDesc>
      <change when="2019-02-23" who="PM">Revisione équipe codifica e modifiche minori al markup:
            il file è pronto per essere caricato sul portale [livello ALIM2_2]</change>
      <change when="2019-02-15" who="MP">Creazione in formato TEI P5 [livello ALIM2_1]</change>
    </revisionDesc>
  </teiHeader>
  <text>
      <body>
          <pb n="98"/>
          <div><!--Prologus-->
            <head>INCIPIT PROLOGUS GUILLERMI APULIENSIS
                <lb/>IN GESTA ROBERTI WISCARDI</head>
            <lg>              <l n="1">Gesta ducum veterum veteres cecinere poetae;</l>
                <l n="2">Aggrediar vates novus edere gesta novorum.</l>
                <l n="3">Dicere fert animus, quo gens normannica ductu</l>
                <l n="4">Venerit Italiam, fuerit quae causa morandi,</l>
                <l n="5">Quosve secuta duces Latii sit adepta triumphum.</l>
                <l n="6">Parce tuo vati pro viribus alta canenti,</l>
                <l n="7">Clara, Rogere, ducis Roberti dignaque proles,</l>
                <l n="8">Imperio cuius parere parata voluntas</l>
                <l n="9">Me facit audacem: quia vires quas labor artis</l>
                <l n="10">Ingeniumque negat, devotio pura ministrat.</l>
                <l n="12">Et patris Urbani reverenda petitio segnem</l>
                <l n="12">Esse vetat; quia plus timeo peccare negando</l>
                <l n="13">Tanti pontificis quam iussa benigna sequendo.</l>
            </lg>
            </div><!--Prologus-->
            <div><!--Gesta-->
                <head>EXPLICIT PROLOGUS. INCIPIUNT GESTA</head>
          <div type="Book" n="I">          
                <head>LIBER PRIMUS</head>
                <lg>
      <l n="1">Postquam complacuit regi mutare potenti</l>
      <l n="2">Tempora cum regnis, ut Graecis Apula tellus</l>
      <l n="3">Iam possessa diu non amplius incoleretur,</l>
      <l n="4">Gens Normannorum feritate insignis equestri</l>
      <l n="5">Intrat, et expulsis Latio dominatur Achivis.</l>
      <l n="6">Hos quando ventus, quem lingua soli genialis</l>
      <l n="7">Nort vocat, advexit boreas regionis ad oras</l>
      <l n="8">A qua digressi fines petiere latinos,</l>
      <l n="9">Et man est apud hos, homo quod perhibetur apud nos,</l>
      <l n="10">Normanni dicuntur, id est homines boreales.</l>
      <l n="11">Horum nonnulli Gargani culmina montis</l>
      <l n="12">Conscendere, tibi, Michael archangele, voti</l>
      <l n="13">Debita solventes. Ibi quendam conspicientes</l>
          <pb n="100"/>
      <l n="14">More virum Graeco vestitum, nomine Melum,</l>
      <l n="15">Exulis ignotam vestem capitique ligato</l>
      <l n="16">Insolitos mitrae mirantur adesse rotatus.</l>
      <l n="17">Hunc dum conspiciunt, quis et unde sit ipse requirunt.</l>
      <l n="18">Se Langobardum natu civemque fuisse</l>
      <l n="19">Ingenuum Bari, patriis respondit at esse</l>
      <l n="20">Finibus extorrem Graeca feritate coactum.</l>
      <l n="21">Exilio cuius dum Galli compaterentur,</l>
      <l n="22">«Quam facilem reditum, si vos velletis, haberem,</l>
      <l n="23">Nos aliquot vestra de gente iuvantibus» inquit.</l>
      <l n="24">Testabatur enim cito Graecos esse fugandos</l>
      <l n="25">Auxiliis horum, facili comitante labore.</l>
      <l n="26">Illi donandum patriae munimine gentis</l>
      <l n="27">Hunc celeri spondent, ubi forte redire licebit.</l>
      <l n="28">Ad fines igitur postquam rediere paternos,</l>
      <l n="29">Coeperunt animos mox sollicitare suorum</l>
      <l n="30">Italiam secum peterent. Narratur et illis</l>
      <l n="31">Appula fertilitas ignaviaque insita genti.</l>
      <l n="32">Sola quibus peragi possit via ferre monentur;</l>
      <l n="33">Tutor ibi prudens promittitur inveniendus,</l>
      <l n="34">Quo duce de Graecis facilis victoria fiat.</l>
      <l n="35">Arrectis igitur multorum mentibus ire</l>
      <l n="36">Pars parat, exiguae vel opes aderant quia nullae,</l>
      <l n="37">Pars quia de magnis maiora subire volebant:</l>
      <l n="38">Est adquirendi simul omnibus una libido.</l>
      <l n="39">Aggrediuntur iter, sumptis quae cuique videtur</l>
      <l n="40">Ferre necesse viam pro viribus ad peragendam.</l>
      <l n="41">Postquam gens Romam Normannica transit inermis,</l>
      <l n="42">Fessa labore viae Campanis substitit oris:</l>
      <l n="43">Fama volat Latio Normannos applicuisse.</l>
      <l n="44">Melus ut Italiam Gallos cognovit adisse,</l>
      <l n="45">Ocius accessit; dedit arma carentibus armis;</l>
      <l n="46">Armatos secum comites properare coegit.</l>
      <l n="47">Hactenus insolitas hac tempestate Latini</l>
      <l n="48">Innumeras cecidisse nives mirantur, et harum</l>
      <l n="49">Casibus extinctae pleraeque fuere ferarum,</l>
          <pb n="102"/>
      <l n="50">Nec fuit arboribus fas inde resurgere lapsis.</l>
      <l n="51">Huius portenti post visum, vere sequenti,</l>
      <l n="52">Emptis Normannos Campanis partibus armis</l>
      <l n="53">Invadenda furens loca duxit ad Appula Melus.</l>
      <l n="54">Hunc habuere ducem sibi gens Normannica primum</l>
      <l n="55">Partibus Italiae. Gallos tremit Appulus omnis,</l>
      <l n="56">Quorum praevalido multi periere rigore.</l>
      <l n="57">Turnicii tandem rumor pervenit ad aures,</l>
      <l n="58">Qui catapan fuerat Graecorum missus ab urbe</l>
      <l n="59">Cui Constantinus nomen dedit editor urbis,</l>
      <l n="60">Et Constantinus pariterque Basilius illi</l>
      <l n="61">Tunc dominabantur, Gallos venisse feroces</l>
      <l n="62">Conductu Meli, qui factus utrique rebellis</l>
      <l n="63">Appula Normannos loca depopulanda monebat.</l>
      <l n="64">His ita Turnicio fama referente relatis,</l>
      <l n="65">Agmina Graecorum propere direxit in hostes.</l>
      <l n="66">Non etenim per se certamina prima paravit,</l>
      <l n="67">Sed per legatum, cognomen cui Pacianus</l>
      <l n="68">Et Leo nomen erat, qui iuxta fluminis undam</l>
      <l n="69">Nomine Fertorii — locus est et Arenula dictus —</l>
      <l n="70">Deduxit secum multos ad bella Pelasgos.</l>
      <l n="71">Maii mensis erant aptissima tempora Marti:</l>
      <l n="72">Hoc ad bella solent procedere tempore reges.</l>
      <l n="73">Fortunaque pari primo pugnatur utrimque.</l>
      <l n="74">Auctis militibus comites fuit inde secutus</l>
      <l n="75">Turnicius, sed terga dedit victusque recessit.</l>
      <l n="76">Conflictu belli Pacianus corruit huius.</l>
      <l n="77">Normannis auget validas victoria vires,</l>
      <l n="78">Expertis Graecos nullius roboris esse,</l>
      <l n="79">Quos non audaces sed cognovere fugaces.</l>
      <l n="80">Imperii fama insinuat rectoribus arva</l>
      <l n="81">Appula Normannos Melo duce depopulari.</l>
      <l n="82">Hunc, his auditis, sibi curia iudicat hostem;</l>
      <l n="83">Si capitur, capitis fieri caesura iubetur.</l>
      <l n="84">Multa Graecorum cum gente Basilius ire</l>
      <l n="85">Iussus, in hunc audax anno movet arma sequenti,</l>
      <l n="86">Cui catapan facto cognomen erat Bagianus.</l>
      <l n="87">Quod catapan Graeci, nos iuxta dicimus omne.</l>
          <pb n="104"/>
      <l n="88">Quisquis apud Danaos vice fungitur huius honoris,</l>
      <l n="89">Dispositor populi parat omne quod expedit illi,</l>
      <l n="90">Et iuxta quod cuique dari decet omne ministrat.</l>
      <l n="91">Vicinus Cannis qua defluit Aufidus amnis,</l>
      <l n="92">Circiter Octobris pugnatur utrimque Kalendas.</l>
      <l n="93">Cum modica non gente valens obsistere Melus</l>
      <l n="94">Terga dedit, magna spoliatus parte suorum.</l>
      <l n="95">Et puduit victum patria tellure morari;</l>
      <l n="96">Samnites adiit superatus, ibique moratur.</l>
      <l n="97">Post Alemannorum petiit suffragia regis</l>
      <l n="98">Henrici, solito placidus qui more precantem</l>
      <l n="99">Suscipit, auxilii promittens dona propinqui.</l>
      <l n="100">At Melus regredi praeventus morte nequivit.</l>
      <l n="101">Henricus sepelit rex hunc ut regius est mos.</l>
      <l n="102">Funeris exequias comitatus adusque sepulcrum,</l>
      <l n="103">Carmine regali tumulum decoravit humati.</l>
      <l n="104">Defuncto Melo, cuius suffragia Galli</l>
      <l n="105">Affore sperabant, spe tota deficientes</l>
      <l n="106">Campanae maesti redeunt regionis ad oras.</l>
      <l n="107">Atque locis nullis figunt temptoria certis.</l>
      <l n="108">Perterrebat eos plebs paucificata suorum,</l>
      <l n="109">Viribus et validis circumstans plurimus hostis;</l>
      <l n="110">Quare nullus eis tutus locus esse videtur,</l>
      <l n="111">Montibus interdum, nunc vallibus inde remotis.</l>
      <l n="112">Sed cum iam nullum sperarent posse parari</l>
      <l n="113">Auxilium — victis incommoda quippe videntur</l>
      <l n="114">Omnia, victores fors creditur ipsa iuvare —</l>
      <l n="115">Cumque vagi, instabiles, iam per loca multa vagantes,</l>
      <l n="116">Nullis sede locis possent insistere certa,</l>
      <l n="117">Consilium tandem dat rixa propinqua morandi.</l>
      <l n="118">Nam Longobardo, norant cui robur adesse</l>
      <l n="119">Maius, adhaerebant, aderantque fideliter eius</l>
      <l n="120">Auxiliis, huius quo per famulamina tuti</l>
      <l n="121">A reliquis fierent, et eorum nacta secundos</l>
      <l n="122">Successus belli clarescere fama valeret.</l>
      <l n="123">Hac ratione loco metantur castra decenti,</l>
      <l n="124">Qui limphis, herbis simul arboribusque redundans</l>
          <pb n="106"/>
      <l n="125">Omne ministrabat populo quod habere necesse est.</l>
      <l n="126">Egregium quendam mox elegere suorum,</l>
      <l n="127">Nomine Rannulfum, qui princeps agminis esset,</l>
      <l n="128">Cuius mandatis fas contradicere non sit.</l>
      <l n="129">Cumque locum primae sedis munire pararent,</l>
      <l n="130">Undique densa palus, nec non et multa coaxans</l>
      <l n="131">Copia ranarum prohibet munimina sedis.</l>
      <l n="132">Haut procul inde suis alium stationibus aptum</l>
      <l n="133">Invenere locum, quem nullo dante iuvamen</l>
      <l n="134">Cultorum patriae, pro se munire tuendis</l>
      <l n="135">Conantur. Sic se facto munimine cuidam,</l>
      <l n="136">Qui princeps Capuanus erat, coniungere gaudent.</l>
      <l n="137">Principibus Latii prior atque potentior ipse</l>
      <l n="138">Tunc erat. Affines properant hoc principe tuti</l>
      <l n="139">Devastare locos, hostesque viriliter angunt.</l>
      <l n="140">Sed quia mundanae mentis meditamina prona</l>
      <l n="141">Sunt ad avaritiam, vincitque pecunia passim,</l>
      <l n="142">Nunc hoc nunc illo contempto, plus tribuenti</l>
      <l n="143">Semper adhaerebant; servire libentius illi</l>
      <l n="144">Omnes gaudebant, a quo plus accipiebant,</l>
      <l n="145">Bella magis populi quam foedera pacis amantes;</l>
      <l n="146">Servitiique vices pro viribus et ratione</l>
      <l n="147">Temporis expendunt; plus dantem pluris habebant.</l>
      <l n="148">Illis principibus dominandi magna libido</l>
      <l n="149">Bella ministrabat. Vult quisque potentior esse,</l>
      <l n="150">Alter et alterius molitur iura subire.</l>
      <l n="151">Procedunt lites hoc fomite, proelia, mortes;</l>
      <l n="152">Inter mortales ideo mala plurima crescunt.</l>
      <l n="153">Heu miseri, mundo quicquid conantur inane est:</l>
      <l n="154">Innumeros vana passi pro laude labores,</l>
      <l n="155">Plus cruciabuntur postquam mundana relinquent.</l>
      <l n="156">Numquam Normannis, ne poena rediret in ipsos,</l>
      <l n="157">Longobardorum placuit victoria prorsus.</l>
      <l n="158">Funditus everti discordem quemque vetabat</l>
      <l n="159">Nunc favor additus his, et nunc favor additus illis.</l>
      <l n="160">Decipit Ausonios prudentia Gallica; nullum</l>
      <l n="161">Plena lance capi permittit ab hoste triumphum.</l>
      <l n="162">Sic desperatos Latii discordia Gallos</l>
          <pb n="108"/>
      <l n="163">Ad spem, quae fuerat prius extirpata, reformat.</l>
      <l n="164">Et vires et opes augmentum sic capiebant.</l>
      <l n="165">Si vicinorum quis perniciosus ad ipsos</l>
      <l n="166">Confugiebat, eum gratanter suscipiebant.</l>
      <l n="167">Moribus et lingua, quoscumque venire videbant,</l>
      <l n="168">Informant propria, gens efficiatur ut una.</l>
      <l n="169">Post annos aliquot, Gallorum exercitus urbem</l>
      <l n="170">Condidit Aversam Rannulfo consule tutus.</l>
      <l n="171">Hic opibus plenus locus utilis est et amoenus;</l>
      <l n="172">Non sata, non fructus, non prata arbustaque desunt.</l>
      <l n="173">Nullus in orbe locus iocundior. Hunc generosi</l>
      <l n="174">Consulis elegit prudentia praememorati.</l>
      <l n="175">Huius praeclara processit stirpe Ricardus</l>
      <l n="176">Qui post successit, quo non animosior ullus,</l>
      <l n="177">Nemo magis largus. Qui non virtute minorem</l>
      <l n="178">Iordanem genuit, Iordanis et inde Ricardum;</l>
      <l n="179">Iamque viro vires condignas fert adolescens.</l>
      <l n="180">Moenibus Aversa Rannulfus ab urbe peractis</l>
      <l n="181">Ad patriam misit legatos, qui properare</l>
      <l n="182">Normannos facerent, et quam sit amoena referrent</l>
      <l n="183">Appula fertilitas; inopes fore mox opulentos,</l>
      <l n="184">Divitibus multo plus polliceantur habendum.</l>
      <l n="185">Talibus auditis, et egentes et locupletes</l>
      <l n="186">Adveniunt multi; properat quod fasce levetur</l>
      <l n="187">Paupertatis inops, ac quaerat ut optima dives.</l>
      <l n="188">Interea multo decurso tempore, nullus</l>
      <l n="189">Partibus Ausoniis Gallorum terror habetur,</l>
      <l n="190">Ex quo Normannos catapan abscedere fecit</l>
      <l n="191">Imperii Melum superando Basilius hostem.</l>
      <l n="192">Aversam subito venit Hardoinus, et inde</l>
      <l n="193">Pluribus abductis secum, tremit Appulus omnis.</l>
      <l n="194">Is Lambardus erat, Graecosque fugare volebat.</l>
      <l n="195">Cur inimicus eis, cur Gallos duxerit, edam.</l>
      <l n="196">Dum sedi Michael Epilenticus imperiali</l>
      <l n="197">Praesidet, in Siculos hostes iubet arma moveri,</l>
      <l n="198">Qui fines Calabros non cessant depopulari.</l>
      <l n="199">Dirigitur Michael Dochianus ad id peragendum,</l>
          <pb n="110"/>
      <l n="200">Qui multis equitum peditumque potenter in arma</l>
      <l n="201">Undique collectis, Siculos compescuit hostes.</l>
      <l n="202">Inter collectos erat Hardoinus, et eius</l>
      <l n="203">Asseculae quidam, Graecorum caede relicti,</l>
      <l n="204">Plebs Lambardorum Gallis admixta quibusdam,</l>
      <l n="205">Qui profugi fuerant ubi bella Basilius egit.</l>
      <l n="206">Cumque triumphato remeans Dochianus ab hoste</l>
      <l n="207">Praemia militibus Regina solveret urbe,</l>
      <l n="208">Graecis donatis, nichil Ardoinus habere</l>
      <l n="209">Donorum potuit, miser immunisque remansit.</l>
      <l n="210">Convenit inde suos iratus et arguit Argos</l>
      <l n="211">Turpis avaritiae, populo quia dantur inerti</l>
      <l n="212">Munera danda viris, cum sit quasi femina Graecus.</l>
      <l n="213">Iratus Michael propter convicia iussit</l>
      <l n="214">Graecorum ritu caedendus ut exueretur,</l>
      <l n="215">Corrigiis caesum graviter peccasse puderet.</l>
      <l n="216">Dedecoris tanti cruciatibus exagitatus,</l>
      <l n="217">Mulctae commissum non dimissurus inultum,</l>
      <l n="218">Clam cum gente sua Graecorum castra reliquit.</l>
      <l n="219">Missa Pelasgorum manus hunc ut persequeretur</l>
      <l n="220">Repperit in campo. Cum quo confligere temptans,</l>
      <l n="221">Cedit, et occisis decies ibi quinque Pelasgis</l>
      <l n="222">Aversam properat. Normannis omnia narrat</l>
      <l n="223">Quae sibi contigerant, vehementer et increpat illos,</l>
      <l n="224">Appula multimodae cum terra sit utilitatis,</l>
      <l n="225">Femineis Graecis cur permittatur haberi,</l>
      <l n="226">Cum genus ignavum sit, quod comes ebrietatis</l>
      <l n="227">Crapula dissolvat, minimo saepe hoste fugatos</l>
      <l n="228">Vestituque graves, non armis asserit aptos.</l>
      <l n="229">Normanni, quamvis Danaum virtute coacti</l>
      <l n="230">Appula rura prius dimittere, rursus adire</l>
      <l n="231">Hoc stimulante parant, numero cum viribus aucto.</l>
      <l n="232">Omnes conveniunt, et bis sex nobiliores,</l>
      <l n="233">Quos genus et gravitas morum decorabat et aetas,</l>
      <l n="234">Elegere duces. Provectis ad comitatum</l>
      <l n="235">His alii parent: comitatus nomen honoris</l>
      <l n="236">Quo donantur, erat. Hi totas undique terras</l>
          <pb n="112"/>
      <l n="237">Divisere sibi nisi fors inimica repugnet.</l>
      <l n="238">Singula proponunt loca, quae contingere sorte</l>
      <l n="239">Cuique duci debent, et quaeque tributa locorum.</l>
      <l n="240">Hac ad bella simul festinant condicione.</l>
      <l n="241">Nullus tunc Italis exercitus imperialis</l>
      <l n="242">Partibus audiri, Graecorum tota quieta</l>
      <l n="243">Res erat, et solum tranquillo tempore bellum</l>
      <l n="244">Adversus Siculos agitari fama ferebat.</l>
      <l n="245">Appula Normannis intrantibus arva, repente</l>
      <l n="246">Melfia capta fuit. Quicquid praedantur, ad illam</l>
      <l n="247">Urbem deducunt. Hac sede Basilius ante,</l>
      <l n="248">Quem supra memini, modicas fabricaverat aedes,</l>
      <l n="249">Esse locum cernens inopinae commoditatis.</l>
      <l n="250">Accessu populi nunc urbs illustris habetur,</l>
      <l n="251">Finibus Italiae celeberrima, dives amoeni</l>
      <l n="252">Fertilitate loci, Cereris nec egena nec amnis,</l>
      <l n="253">Et qua parte sita est, insignis honore ducali.</l>
      <l n="254">Audito reditu Siculis Michaelis ab oris,</l>
      <l n="255">Sese ad bella parant Normanni, copia quamvis</l>
      <l n="256">Multa sit Argorum, sua quam paucissima gens sit.</l>
      <l n="257">Nam pedites tantum quingentos turba pedestris,</l>
      <l n="258">Et septingentos comitatus habebat equestris;</l>
      <l n="259">Obtectos clipeis paucos lorica tuetur.</l>
      <l n="260">Armati pedites dextrum laevumque monentur</l>
      <l n="261">Circumstare latus; aliquot sociantur equestres,</l>
      <l n="262">Firmior ut peditum plebs sit comitantibus illis.</l>
      <l n="263">His interdicunt omnino recedere campo,</l>
      <l n="264">Ut recipi valeant, si forte fugentur ab hoste.</l>
      <l n="265">Taliter instructis illis et utrimque locatis,</l>
      <l n="266">Digreditur cuneus longe paulisper equestris.</l>
      <l n="267">Contra quos cuneus Graecorum mittitur unus.</l>
      <l n="268">Non etenim totas Danai laxare cohortes</l>
      <l n="269">Primo Marte solent; legionem sed prius unam,</l>
      <l n="270">Inde aliam mittunt ut virtus aucta suorum</l>
      <l n="271">Hostes debilitet, terroremque augeat illis.</l>
      <l n="272">Sic equitum princeps, obniti dum videt hostes,</l>
      <l n="273">Cum magis electo qui restat milite secum</l>
      <l n="274">Proripitur subito, viresque retundere prorsus</l>
          <pb n="114"/>
      <l n="275">Sic solet hostiles, animos reparando suorum.</l>
      <l n="276">Utrorumque acie conserta, maxima pugna</l>
      <l n="277">Fit iuxta rapidas Lebenti fluminis undas.</l>
      <l n="278">Vincuntur Danai; Gallorum exercitus illos</l>
      <l n="279">Fortiter insequitur; caesorum corpora multa</l>
      <l n="280">Appula planicies, fluvius sed plura recepit.</l>
      <l n="281">Gens Argiva quidem, nimio perculsa pavore,</l>
      <l n="282">Dum tremebunda fugit, non asperitate locorum,</l>
      <l n="283">Non prohibetur aquis vehementibus ut fugitiva</l>
      <l n="284">Non se praecipitet. Plures in flumine mersos</l>
      <l n="285">Alveus involvit, quam morti traderet ensis.</l>
      <l n="286">Hos iaculis, illos gladiis gens Gallica stravit,</l>
      <l n="287">Fitque modis variis Graecorum maxima caedes.</l>
      <l n="288">Cum paucis montem Michael elapsus adivit,</l>
      <l n="289">Vicinos montes superare cacumine visum.</l>
      <l n="290">Gallorum vires victoria mentibus auget,</l>
      <l n="291">Nec contra Danaos iam bella gerenda pavescunt.</l>
      <l n="292">Haut secus accipiter solitus captare minores</l>
      <l n="293">Indubitanter aves, dubitans maioris inire</l>
      <l n="294">Alitis assultum, poterit si forte vel unam</l>
      <l n="295">Exsuperare gruem, non inde timebit olorem,</l>
      <l n="296">Et magnis avibus iam nil obstare pavebit.</l>
      <l n="297">Agmine collecto Graecorum, rursus ad amnem</l>
      <l n="298">Cannis adfinem, qui dicitur Aufidus, omnes</l>
      <l n="299">Quos secum potuit Michael deducere duxit.</l>
      <l n="300">Ad pugnam Galli redeunt. Ut cesserat ante,</l>
      <l n="301">Cedit eis Michael. Victi fugere Pelasgi;</l>
      <l n="302">Caeduntur multi; labentis equo Dokiani</l>
      <l n="303">Armigeri auxilio servatur vita fugacis.</l>
      <l n="304">Corruit offenso pede forte caballus ad amnis</l>
      <l n="305">Ingressum. Michael manibus iam pene tenendus</l>
      <l n="306">Hostilis turbae, proprium ducente ministro</l>
      <l n="307">Est elapsus equum. Normanni plus animantur,</l>
      <l n="308">Quo magis augetur felix succesus in armis.</l>
      <l n="309">Pelusii montis Michael petit ardua victus.</l>
      <l n="310">Hinc exercitui Graecorum nuncia mittit,</l>
      <l n="311">Qui Siculis inerat tunc partibus, ut reparandis</l>
          <pb n="116"/>
      <l n="312">Viribus accedat, quibus hoste fugatus egebat.</l>
      <l n="313">Melfia Normannis victoribus ut repetatur</l>
      <l n="314">Complacet. Hic spoliis collectis gentis Achaeae</l>
      <l n="315">Stant aliquantisper tranquilla pace quieti.</l>
      <l n="316">Pro numero comitum bis sex statuere plateas,</l>
      <l n="317">Atque domus comitum totidem fabricantur in urbe.</l>
      <l n="318">Sed quia terrigenis terreni semper honores</l>
      <l n="319">Invidiam pariunt, comitum mandata recusant</l>
      <l n="320">Quos sibi praetulerant Galli servare feroces.</l>
      <l n="321">Indigenam Latii propriae praeponere genti</l>
      <l n="322">Dilexere magis. Beneventi principis huius</l>
      <l n="323">Nomen Adenolfus; quos forsitan ipse vel aurum</l>
      <l n="324">Dando vel argentum, pacti mutare prioris</l>
      <l n="325">Compulerat votum: quid non compellit inire</l>
      <l n="326">Ambitio census? sanos evertere sensus</l>
      <l n="327">Haec valet, ac fidei Agidos dissolvere nexus.</l>
      <l n="328">Postquam delatos Dochiani exercitus audit</l>
      <l n="329">Partibus in Siculis apices, et de reparandis</l>
      <l n="330">Viribus admonitus, Dochianum novit egentem</l>
      <l n="331">Auxilio, properat Calabrisque virisque quibusque</l>
      <l n="332">Undique collectis, it ad ulciscenda suorum</l>
      <l n="333">Corpora, quae campis et aquis inhumata iacebant.</l>
      <l n="334">Cum Graecis aderant quidam, quos pessimus error</l>
      <l n="335">Fecerat amentes, et ab ipso nomen habebant:</l>
      <l n="336">Plebs solet ista Patrem cum Christo dicere passum,</l>
      <l n="337">Et fronti digito signum crucis imprimit uno;</l>
      <l n="338">Non aliam Nati personam quam Patris esse,</l>
      <l n="339">Hanc etiam Sancti Spiraminis esse docebant.</l>
      <l n="340">Hi simul ad bellum properant, mens omnibus una,</l>
      <l n="341">Vires quas Michael amiserat ut reparentur.</l>
      <l n="342">Hunc tamen esse ducem vetat amplius agminis huius,</l>
      <l n="343">Imperii sub quo Romani cura manebat.</l>
      <l n="344">Contra Normannos quia nullum prosperitatis</l>
      <l n="345">Successum obtinuit, iubet Exaugustus ut huius</l>
      <l n="346">Officium subeat, Danaos in proelia ducat.</l>
      <l n="347">Dicitur hunc victor genuisse Basilius ille,</l>
      <l n="348">Qui duce sub Melo Gallos dare terga coegit.</l>
          <pb n="118"/>
      <l n="349">Inde redit Siculas Michael Dochianus ad oras.</l>
      <l n="350">Exaugustus eos, quorum sibi tradita cura est,</l>
      <l n="351">Taliter alloquitur: «Prudentia vestra virili</l>
      <l n="352">Condicione vigens, non vos permittat habere</l>
      <l n="353">Cor muliebre, viri. Quae vos ignavia semper</l>
      <l n="354">Cogit inire fugam? Memores estote priorum,</l>
      <l n="355">Quorum strenuitas totum sibi subdidit orbem.</l>
      <l n="356">Hector Achilleis fortissimus occidit armis.</l>
      <l n="357">Troia Michaenei ruit ignibus usta furoris.</l>
      <l n="358">Philippi quantus fuerit vigor, India novit;</l>
      <l n="359">Huius Alexander proles fortissima nonne</l>
      <l n="360">Fortia multorum subiecit regna Pelasgis?</l>
      <l n="361">Partibus occiduis Graecorum fama timori</l>
      <l n="362">Omnibus et mundi regionibus esse solebat.</l>
      <l n="363">Quae gens audito Graecorum nomine stare</l>
      <l n="364">Audebat campo? Vix oppida, castra, vel urbes</l>
      <l n="365">Reddebant tutos ab eorum viribus hostes.</l>
      <l n="366">State, precor, validi, memores virtutis avitae,</l>
      <l n="367">Degeneresque pedum non vos fiducia reddat.</l>
      <l n="368">Hosti adimit vires, qui stare viriliter audet.</l>
      <l n="369">Procurate sequi vestigia prima parentum,</l>
      <l n="370">Iam fuga displiceat; totus vos sentiat orbis</l>
      <l n="371">Fortes esse viros. Non est ad bella timendus</l>
      <l n="372">Francorum populus, numeroque et viribus impar».</l>
      <l n="373">His dictis animos Graecorum accendit, et omnes</l>
      <l n="374">Praecipit Argolicos montana relinquere, campi</l>
      <l n="375">Quaerere planiciem; campis et castra locavit.</l>
      <l n="376">Exploratores Galli misere, paratus</l>
      <l n="377">Ut Danaum videant. Referunt ad bella paratos,</l>
      <l n="378">Et non mutata mutatum gente magistrum.</l>
      <l n="379">Nil metuunt. Multi sociis in monte relictis,</l>
      <l n="380">Quo tuti redeant, fuerit si forte necesse,</l>
      <l n="381">Indigenae Danais descendunt auxiliari.</l>
      <l n="382">Campi planicie populus convenit uterque.</l>
      <l n="383">Pugna fit inde gravis. Ut vincat uterque laborat.</l>
      <l n="384">Nunc hi, nunc illi fugiuntque fugantque fugantes.</l>
      <l n="385">Cumque diu pugnam Gallis patientibus Argi</l>
          <pb n="120"/>
      <l n="386">Acriter instarent victores iam prope facti,</l>
      <l n="387">Proripitur subito medios Gualterus in hostes,</l>
      <l n="388">Normannos hortans ad bella redire fugaces.</l>
      <l n="389">Ipse electorum comitum fuit unus, Amici</l>
      <l n="390">Filius insignis. Nullum certamen Achivi</l>
      <l n="391">Experti gravius; sed plurimus hic quia miles</l>
      <l n="392">Occidit, heroes multi simul interiere.</l>
      <l n="393">Ductus Adenolfi miser Exaugustus ad urbem</l>
      <l n="394">Praecedebat equum victoris, ab hoste ligatus</l>
      <l n="395">Ostentare sui pompam cupiente triumphi.</l>
      <l n="396">Ter Gallis anno victoria contigit illo.</l>
      <l n="397">Confusis Danais iam spes est nulla trophaei.</l>
      <l n="398">Omnia praeclarum super Appula moenia Barum,</l>
      <l n="399">Illis temporibus, Monopolis et Iuvenacus,</l>
      <l n="400">Atque urbes aliae quam plures, foedere spreto</l>
      <l n="401">Graecorum, pactum cum Francigenis iniere.</l>
      <l n="402">Inde manere Deo nolente diucius eius</l>
      <l n="403">Imperium, moritur Michael, Michaele nepote</l>
      <l n="404">Succedente sibi, qui Constantinus et idem</l>
      <l n="405">Nomine dictus erat. Quendam, solamen ut inde</l>
      <l n="406">Auxilii caperet gens Appula, Sinodianum</l>
      <l n="407">Destinat. Hic veniens et primo appulsus Hydruntum,</l>
      <l n="408">Legatos socias Francorum misit ad urbes,</l>
      <l n="409">Se recipi rogitans. Nolunt parere roganti.</l>
      <l n="410">Militiam reparare cupit; sed milite multo</l>
      <l n="411">Caeso ac disperso, paucos retinere valebat.</l>
      <l n="412">Sinodianus ob hoc muros non deserit urbis.</l>
      <l n="413">Hunc tamen edictum facit imperiale reverti.</l>
      <l n="414">Multa per hoc tempus sibi promittente Salerni</l>
      <l n="415">Principe Guaimario, Normannica gens famulatum</l>
      <l n="416">Spernit Adenolfi. Sed se tantummodo cives</l>
      <l n="417">Aversae dederant dicioni Guaimarianae;</l>
      <l n="418">Nam reliqui Galli, quos Appula terra tenebat,</l>
      <l n="419">Argiroo Meli genito servire volebant.</l>
      <l n="420">Nam pater ipsius prior introducere Gallos,</l>
      <l n="421">His et in Italia studuit dare munera primus.</l>
      <l n="422">Argirous pauper, licet audax et generosus,</l>
          <pb n="122"/>
      <l n="423">Se tantae genti dominari posse negavit,</l>
      <l n="424">Cum nichil argenti valeat praebere vel auri</l>
      <l n="425">Hi se non aurum profitentur amare, sed ipsum,</l>
      <l n="426">Cuius eis placidus fuerat pater. Ipse precantem</l>
      <l n="427">Exaudit populum; nocturno tempore secum</l>
      <l n="428">Deducit Barum natu sensuque priores,</l>
      <l n="429">Quos sancti ductos Apollinaris ad aedem</l>
      <l n="430">Taliter affatur: «Pretii cum nulla facultas</l>
      <l n="431">Sit mihi, quo possim populum donare potentem,</l>
      <l n="432">Cur populus vester me vult sibi praefore, miror.</l>
      <l n="433">Vos etenim novi diversis rebus egere;</l>
      <l n="434">Quas cum non dedero, me non dare posse dolebo».</l>
      <l n="435">Illi respondent: «Nostrum te principe nullus</l>
      <l n="436">Pauper erit vel egens, duce te fortuna favebit,</l>
      <l n="437">Consiliique vias, duce quas genitore solebat</l>
      <l n="438">Pandere, te nobis effecto principe pandet».</l>
      <l n="439">Hoc ubi dixerunt, sublimant protinus illum</l>
      <l n="440">Omnes unanimes. Communi fit prece princeps.</l>
      <l n="441">Interea magno Danaum comitante paratu,</l>
      <l n="442">Nequitia plenus venit Maniacus Idrontum,</l>
      <l n="443">Imperio Latium iussus Michaelis adire.</l>
      <l n="444">Is praeter formam nil dignum laude gerebat.</l>
      <l n="445">Mente superbus erat, dira feritate redundans.</l>
      <l n="446">Classibus Idronti dimissis, agmen iniquum</l>
      <l n="447">Francis conpactas invadere commovet urbes,</l>
      <l n="448">Et Monopoleis primum diffunditur arvis.</l>
      <l n="449">Interimit multos Maniacus, et arbore quosdam</l>
      <l n="450">Suspensos, alios truncato vertice mactat.</l>
      <l n="451">Caedis inauditum genus exercere tirannus</l>
      <l n="452">Audet in infantes, viventis adhuc quia capti</l>
      <l n="453">Corpus humo sepelit pueri, caput eminet extra.</l>
      <l n="454">Sic perimit multos, et nulli parcere curat.</l>
      <l n="455">Post haec Matheram, qua fixa fuisse feruntur</l>
      <l n="456">Poeni castra ducis, cum subderet Annibal Afris</l>
      <l n="457">Italiam, Maniacus adit; campisque ducentos</l>
      <l n="458">Agricolas captos furibunda mente trucidat.</l>
      <l n="459">Non puer aut vetulus, non monachus atque sacerdos</l>
          <pb n="124"/>
      <l n="460">Impunitus erat; nulli miseratur iniquus.</l>
      <l n="461">Interea Michael, qui miserat hunc Maniacum,</l>
      <l n="462">Captus caecatur, caecatus ab arce fugatur.</l>
      <l n="463">Hoc fecere Zoe simul et Teodora sorores.</l>
      <l n="464">Prima fuit patrui coniunx Michaelis adusque</l>
      <l n="465">Huius successum; cum qua quia noluit ipse</l>
      <l n="466">Partiri regnum, ratus hanc prohibente senatu</l>
      <l n="467">Exheredandam, privatur lumine captus.</l>
      <l n="468">Est Constantino sociata Zoe Monomacho.</l>
      <l n="469">Huic inimicus erat Maniacus, et hic Maniaco,</l>
      <l n="470">Alterius quoniam fuit alter abusus amica.</l>
      <l n="471">Zelotypo imperii Monomacho tradita sedes</l>
      <l n="472">Concussit mentem nimio terrore tiranni,</l>
      <l n="473">Et probrosa refert odiis agitatus et ira;</l>
      <l n="474">Omnibus et, secum quos duxerat, imperat Argis,</l>
      <l n="475">Principe se facto, iam nullus obediat illi.</l>
      <l n="476">Assumens habitum sibi perfidus imperialem</l>
      <l n="477">Imperii sancti non nomen adire veretur.</l>
      <l n="478">Postquam suscepit solii Monomachus honorem,</l>
      <l n="479">Argiroo mandat studeat convertere Gallos,</l>
      <l n="480">Procuretque suis sociare fidelibus illos,</l>
      <l n="481">Et promittit eis se praemia magna daturum.</l>
      <l n="482">Argirous, nolens sibi desit ut imperialis</l>
      <l n="483">Gratia, Normannos compescit ab obsidione</l>
      <l n="484">Trani, quod solum tunc agmina Graeca fovebat,</l>
      <l n="485">Confinesque locos desistit depopulari.</l>
      <l n="486">Nuncius interea qui venerat imperialis,</l>
      <l n="487">Maxima dona ferens, capitur miser a Maniaco.</l>
      <l n="488">Diversas poenas adhibens et stercus equinum</l>
      <l n="489">Purgamento inmixto naribus, auribus, ori,</l>
      <l n="490">Hunc facit affligi graviter, stabuloque necari.</l>
      <l n="491">Ipse videns auri tantum se pondus habere,</l>
      <l n="492">Extolli nimium cepit. Redit inde Tarentum,</l>
      <l n="493">Atque auri multum, quo plus sibi concilientur,</l>
      <l n="494">Erogat Argolicis. Assumitur imperialis</l>
          <pb n="126"/>
      <l n="495">Purpura; pes dexter decoratur pelle rubenti,</l>
      <l n="496">Qua solet imperii qui curam suscipit uti.</l>
      <l n="497">Inde venit multo vallatus milite Barum,</l>
      <l n="498">Argiroum sperans promissis fallere posse,</l>
      <l n="499">Ut collega suus fieret contra Monomachi</l>
      <l n="500">Imperium. Gallos etiam sibi pacificare</l>
      <l n="501">Temptabat, quorum si posset habere iuvamen,</l>
      <l n="502">Caedere posse suis sperabat viribus hostem,</l>
      <l n="503">Et Constantino facili diadema labore</l>
      <l n="504">Ablatum retinere sibi. Quod sperat inane est.</l>
      <l n="505">Nam neque Normannos nec eorum vertere mentem</l>
      <l n="506">Principis evaluit, contemptus at inde recessit.</l>
      <l n="507">Unde furore gravi plenus, quia spretus abibat,</l>
      <l n="508">Quatuor in partes diviso milite, mandat</l>
      <l n="509">Pergere praedatum. Circumcursantibus ipsis,</l>
      <l n="510">Est hominum, pecorum pars maxima ducta Tarentum.</l>
      <l n="511">A Constantino sub eodem tempore missis</l>
      <l n="512">Argirous multis auri argentique talentis</l>
      <l n="513">Normannos donans, sibi postulat auxiliari,</l>
      <l n="514">Auxiliis horum Maniacus ut occidat hostis</l>
      <l n="515">Imperii sancti; sic plurima promerituros</l>
      <l n="516">Hoste triumphato pro votis asserit illos.</l>
      <l n="517">Quam plures igitur Normannos non amor aeris,</l>
      <l n="518">Sed ducis Argiroi, Maniaco reddidit hostes.</l>
      <l n="519">Aversae comites etiam cum pluribus ultro</l>
      <l n="520">Advenere suis. Tancredi filius, horum</l>
      <l n="521">Maxima spes, aderat Guillermus ad arma paratus,</l>
      <l n="522">Hunc Drincanocto comitem comitante Radulfo,</l>
      <l n="523">Qui post Rannulfi discessum praefuit urbi.</l>
      <l n="524">Terrebat Danaos Guilermi nobile nomen;</l>
      <l n="525">Is quia fortis erat, est ferrea dictus habere</l>
      <l n="526">Brachia, nam validas vires animumque gerebat.</l>
      <l n="527">Huius Robertus frater fuit ille, ducatum</l>
      <l n="528">Qui post optinuit, Guiscardus ad omnia prudens.</l>
      <l n="529">Tantorum comitum comitatu fisus in hostem</l>
      <l n="530">Argirous properat. Taram Maniacus ad amnem</l>
      <l n="531">Venerat, his inibi metatus castra diebus.</l>
          <pb n="128"/>
      <l n="532">At non audito tantae subsistere gentis</l>
      <l n="533">Praevalet adventu conclusus in urbe Tarenti.</l>
      <l n="534">Ad fluvium Galli veniunt; castrisque repertis</l>
      <l n="535">Graecorum vacuis, loca pontis adusque propinquant.</l>
      <l n="536">Hunc utrimque maris circumvolat unda, sed altis</l>
      <l n="537">Rupibus obiectis sic interciditur aequor,</l>
      <l n="538">Pontis ut auxilio transiri possit ad urbem;</l>
      <l n="539">Quaeque viatori via nunc brevis esse videtur,</l>
      <l n="540">Longa videretur giranti littoris oras;</l>
      <l n="541">Namque mari septum maiori parte Tarentum</l>
      <l n="542">Insula mox fieret, modicus nisi collis adesset.</l>
      <l n="543">Moenibus inclusos pugnae Guilermus Achivos</l>
      <l n="544">Provocat; at numquam dimissis moenibus illi</l>
      <l n="545">Conseruere manus: non fluminis impetus ulli</l>
      <l n="546">Plus est quam tanti ducis hostibus hasta timori.</l>
      <l n="547">Sic incantator studiosus pro capienda</l>
      <l n="548">Aspide, multimoda conatur ut abstrahat arte</l>
      <l n="549">Visceribus terrae, quibus abdita tuta moratur.</l>
      <l n="550">Auribus haec nequid grave sentiat, obstruit unam</l>
      <l n="551">Affixa cauda, defigitur altera terrae.</l>
      <l n="552">Dissimulant Danai Gallos audire cientes</l>
      <l n="553">Ad pugnam, positisque seris remorantur in urbe.</l>
      <l n="554">Ad bellum postquam procedere nolle Pelasgos</l>
      <l n="555">Galli conspiciunt, et moenibus in capiendis</l>
      <l n="556">Spem gravitas adimit, quia munitissimus urbis</l>
      <l n="557">Est situs, abscedunt. Post haec remoratus in urbe</l>
      <l n="558">Per tempus modicum repetit Maniacus Idruntum:</l>
      <l n="559">Rursus et Argirous nec non Teodorus, at iste</l>
      <l n="560">Milite cum multo, cum multis classibus ille,</l>
      <l n="561">Imperii iussu properare paratus in ipsum,</l>
      <l n="562">Hostilem quatiunt varia formidine mentem:</l>
      <l n="563">Et titubans animo, nunc huc, nunc fluctuat illuc.</l>
      <l n="564">Urbe metu tandem nimio prodire coactus,</l>
      <l n="565">Rupibus incisis iuxta maris alta locavit</l>
      <l n="566">Difficili sua castra loco, qua pervius ulli</l>
      <l n="567">Non aditus fieret, scopulis haerere carinas</l>
          <pb n="130"/>
      <l n="568">Impositas gradibus faciens. Ut pacificato</l>
      <l n="569">Aequore transiret, quasdam, quas aequora credit</l>
      <l n="570">Perturbasse magas, cruciat, succendit et igni;</l>
      <l n="571">Necdum sedatis tranquillo tempore prorsus</l>
      <l n="572">Fluctibus aequoreis, naves petit et mare transit.</l>
      <l n="573">Transitus ille tamen misero nil profuit illi:</l>
      <l n="574">Occurrente quidem Monomachi milite stratus</l>
      <l n="575">Occidit, et scelerum persolvit corpore poenas.</l>
      <trailer>Explicit liber primus</trailer>
                </lg>
          </div>
          <pb n="132"/>          
          <div type="Book" n="II">          
                <head>INCIPIT LIBER SECUNDUS</head>
                <lg>
      <l n="1">Argirous, Latii dimoto finibus hoste,</l>
      <l n="2">Vadit Idrontinam multis comitatus ad urbem.</l>
      <l n="3">Traditur urbs illi, cives hoc principe gaudent.</l>
      <l n="4">Hinc Barum repetens Gallos permittit abire.</l>
      <l n="5">Illi Gaimario vadunt servire Salernum.</l>
      <l n="6">Gaimarius princeps confisus viribus horum,</l>
      <l n="7">Hos secum Barum deducit et obsidet illud.</l>
      <l n="8">Imperat Argiroo sibi pareat, urbe relicta</l>
      <l n="9">Transeat ad Graecos. Monitis parere monentis</l>
      <l n="10">Abnuit Argirous: confligere non tamen audens</l>
      <l n="11">Invalidus pugnae se custodivit in urbe.</l>
      <l n="12">Depopulans agros et amoena novalia Bari,</l>
      <l n="13">Moenia Gaimarius propriae repedavit ad urbis.</l>
      <l n="14">Constantinus, eo qui tempore iura regebat</l>
      <l n="15">Imperii, mandat, properet quantocius ad se</l>
      <l n="16">Argirous. Iussis favet imperialibus ille.</l>
      <l n="17">Aequoris Adriaci transvectus fluctibus, urbem</l>
      <l n="18">Appetit imperii. Placidus, qui praesidet urbi,</l>
      <l n="19">Suscipit egressum, magnis et honoribus illum</l>
      <l n="20">Promovet. Interea populus quem rexerat ipse,</l>
      <l n="21">Pars comiti Petro, pars est sociata Drogoni</l>
      <l n="22">Tancredi genito: modico quia vixerat eius</l>
      <l n="23">Tempore germanus, vir ferrea dictus habere</l>
      <l n="24">Brachia Guilermus, cui vivere si licuisset,</l>
      <l n="25">Nemo poeta suas posset depromere laudes,</l>
      <l n="26">Tanta fuit probitas animi, tam vivida virtus.</l>
      <l n="27">Umfredum totus cum fratre Drogone tremebat</l>
      <l n="28">Italiae populus, quamvis tunc temporis esset</l>
      <l n="29">Ditior his Petrus consanguinitate propinquus.</l>
      <l n="30">Edidit hic Andrum, fabricavit et inde Coretum,</l>
      <l n="31">Buxilias, Barolum maris aedificavit in oris.</l>
      <l n="32">Fama super comites alios excreverat huius.</l>
      <l n="33">Sed comes Unfredus cum fratre Drogone superbam</l>
          <pb n="134"/>
      <l n="34">Deponunt mentem, quia dum certamen inire</l>
      <l n="35">His parat, infelix felicia tempora perdens</l>
      <l n="36">Vincitur et capitur. Curru fortuna rotato</l>
      <l n="37">Tancredi natos sublimes reddere coepit.</l>
      <l n="38">Imperii rector scrutatur praememoratus</l>
      <l n="39">Argiroum, Gallos depellere qualiter oris</l>
      <l n="40">Italiae valeat, neque vi iam posse fugari</l>
      <l n="41">Comperit. Ergo alios molitur adire paratus</l>
      <l n="42">Consilii, quia quos fortes ad arma, nec armis</l>
      <l n="43">Vincendos novit, promissis fallere sperat.</l>
      <l n="44">Audit enim quia gens semper Normannica prona</l>
      <l n="45">Est ad avaritiam; plus, qui plus praebet, amatur.</l>
      <l n="46">Traditur Argiroo portanda pecunia multa,</l>
      <l n="47">Argenti multum pretiosaque vestis et aurum,</l>
      <l n="48">Ut sic Normanni fallantur, et egredientes</l>
      <l n="49">Finibus Hesperiae, propere mare transgrediantur,</l>
      <l n="50">Magna sub imperii famulamine promerituri.</l>
      <l n="51">Imperat hic etiam, quod si transire negarent,</l>
      <l n="52">Haec aliis, illis quae danda fuere, darentur,</l>
      <l n="53">Opprimeret quorum gravis infestatio Gallos.</l>
      <l n="54">Paruit Argirous; loca transit ad Apula iussus;</l>
      <l n="55">Francorum comites vocat, et se magna daturum</l>
      <l n="56">Munera promittit, si transgrediantur ad Argos,</l>
      <l n="57">Dimisso Latio, grave qui certamen habebant</l>
      <l n="58">Cum Persis, et eos iurans promittit ab illo</l>
      <l n="59">Qui regit imperium gratanter suscipiendos,</l>
      <l n="60">Et magnis opibus ditandos affore spondit.</l>
      <l n="61">Callida Graecorum promissio calliditatem</l>
      <l n="62">Non latuit gentis Latium superare volentis,</l>
      <l n="63">Et dimissuros loca se non Apula dicunt</l>
      <l n="64">Dum conquirantur, nisi forte potentior illis</l>
      <l n="65">Turba superveniens depellat et opprimat illos.</l>
      <l n="66">Vir Leo mirificus hac tempestate regebat</l>
      <l n="67">Romanam sedem. Tanti gens Appula papae</l>
      <l n="68">Audit ut adventum, varias deferre querelas</l>
      <l n="69">Coepit, et accusat diverso crimine Gallos,</l>
      <l n="70">Veris commiscens fallacia Nuntia mittit</l>
          <pb n="136"/>
      <l n="71">Argirous papae, precibusque frequentibus illum</l>
      <l n="72">Obsecrat Italiam quod libertate carentem</l>
      <l n="73">Liberet, ac populum discedere cogat iniquum,</l>
      <l n="74">Cuius pressa iugo pessumdatur Apula tellus.</l>
      <l n="75">Hoc Normannorum Drogo Guaimariusque priores</l>
      <l n="76">Tempore defuncti fuerant, a civibus alter</l>
      <l n="77">Et consanguineis occisus fraude Salerni,</l>
      <l n="78">Alter ab indigenis, nimium quia credulus illis,</l>
      <l n="79">Montilari caesus. Se gens rectore carentem</l>
      <l n="80">Gallica conqueritur. Papae tamen obvia venit</l>
      <l n="81">Cum quantis equitum valuit peditumque catervis.</l>
      <l n="82">Advenisse quidem Latii cum milite multo</l>
      <l n="83">Audierant papam, comitantibus hunc Alemannis</l>
      <l n="84">Innumeris et Teutonicis, ad bella paratum.</l>
      <l n="85">Normanni licet insignes fulgentibus armis,</l>
      <l n="86">Agminibus tantis visis obstare timentes,</l>
      <l n="87">Legatos mittunt, qui pacis foedera poscant,</l>
      <l n="88">Quique rogent papam, placidus famulamen eorum</l>
      <l n="89">Suscipiat: sese papae parere paratos</l>
      <l n="90">Omnes testantur, non hunc offendere velle,</l>
      <l n="91">At quaesitorum cognoscere munus ab ipso:</l>
      <l n="92">Si placet, hunc dominum poscunt sibi seque fideles.</l>
      <l n="93">Teutonici, quia caesaries et forma decoros</l>
      <l n="94">Fecerat egregie proceri corporis illos,</l>
      <l n="95">Corpora derident Normanica, quae breviora</l>
      <l n="96">Esse videbantur, nec eorum nuntia curant,</l>
      <l n="97">Utpote nec numero populi nec viribus aequi.</l>
      <l n="98">Conveniunt papam verbis animoque superbi: </l>
      <l n="99">«Praecipe Normannis Italas dimittere terras</l>
      <l n="100">Abiectis armis, patriosque revisere fines.</l>
      <l n="101">Quod si noluerint, nec foedera pacis ab ipsis</l>
      <l n="102">Suscipias volumus, nec eorum nuntia cures.</l>
      <l n="103">Nondum sunt gladios experti Teutonicorum.</l>
      <l n="104">Intereant gladiis, aut compellantur abire,</l>
      <l n="105">Invitique solum, quod nolunt sponte, relinquant».</l>
          <pb n="138"/>
      <l n="106">Papa licet tumidis varia ratione renitens,</l>
      <l n="107">Non animos gentis potuit sedare superbae.</l>
      <l n="108">Spem dabat his Italae fex indignissima gentis,</l>
      <l n="109">Gens Marchana, probis digne reprobata Latinis:</l>
      <l n="110">Cum plures Itali magna virtute redundent,</l>
      <l n="111">His erat innatus pavor et fuga luxuriesque.</l>
      <l n="112">Teutonici populi non copia magna videtur.</l>
      <l n="113">Turbati redeunt Normanni pace negata,</l>
      <l n="114">Atque Alemannorum responsa tumentia pandunt.</l>
      <l n="115">Tempus erat iam triticeis confine metendis</l>
      <l n="116">Frugibus; at virides nondum legere maniplos</l>
      <l n="117">Agricolae, quos Francigenae, quia pane carebant,</l>
      <l n="118">Igni torrebant, et vescebantur adustis.</l>
      <l n="119">Talem degebant ob castra rebellia vitam</l>
      <l n="120">Undique Teutonicis famulantia, nec sibi quidquam</l>
      <l n="121">Dantia corporeae vitae quod postulat usus.</l>
      <l n="122">Frater defuncto qui fratre Drogone superstes</l>
      <l n="123">Extitit Unfredus procerum de Francigenarum</l>
      <l n="124">Unus habebatur maioribus, inde Richardus</l>
      <l n="125">Aversa paulo ante comes delectus in urbe.</l>
      <l n="126">Paulisperque suos fratres erat ante secutus</l>
      <l n="127">Robertus, qui magnanima virtute priores</l>
      <l n="128">Transcendit fratres: hic bello interfuit illi</l>
      <l n="129">Cognomen Guiscardus erat, quia calliditatis</l>
      <l n="130">Non Cicero tantae fuit aut versutus Ulixes.</l>
      <l n="131">Inter eos aderant Petrus et Galterus Amici</l>
      <l n="132">Insignis soboles, simul Aureolanus, Ubertus</l>
      <l n="133">Muscaque Rainaldus, comes Hugo, comesque Girardus;</l>
      <l n="134">Hic Beneventanis praelatus, at hi Thelesinis.</l>
      <l n="135">Hos Bovianensis comitis comitata Radulfi</l>
      <l n="136">Est virtus et consilio pollentis et armis.</l>
      <l n="137">Vix proceres istos equites ter mille sequuntur,</l>
      <l n="138">Et pauci pedites. Triduo quia panis egentes</l>
      <l n="139">Arma petunt, cuncti magis ut moriantur honeste</l>
      <l n="140">Bellando cupiunt, quam corpora tanta virorum</l>
      <l n="141">Opprimat esuries inhonestae funere mortis.</l>
          <pb n="140"/>
      <l n="142">Gens Alemannorum stipata satellite multo,</l>
      <l n="143">Longobardorum frustra confisa fugacis</l>
      <l n="144">Auxilio turbae, Normannos terga daturos</l>
      <l n="145">Credebat primis conflictibus aut perimendos.</l>
      <l n="146">At non in numero, nec equis, nec gente, nec armis,</l>
      <l n="147">Sed cui de coelo datur, est victoria belli.</l>
      <l n="148">Inter Teutonicos Normannorumque catervas</l>
      <l n="149">Collis erat medius. Gens innumerabilis illis</l>
      <l n="150">Appula, Balbensis, Campanica, Marsa, Thetensis,</l>
      <l n="151">Venerat auxilio. Guarnerus Teutonicorum</l>
      <l n="152">Albertusque duces non adduxere Suevos</l>
      <l n="153">Plus septingentos. Haec gens animosa feroces</l>
      <l n="154">Fert animos, sed equos adeo non ducere cauta.</l>
      <l n="155">Ictibus illorum, quam lancea, plus valet ensis</l>
      <l n="156">Nam nec equus docte manibus giratur eorum,</l>
      <l n="157">Nec validos ictus dat lancea, praeminet ensis.</l>
      <l n="158">Sunt etenim longi specialiter et peracuti</l>
      <l n="159">Illorum gladii; percussum a vertice corpus</l>
      <l n="160">Scindere saepe solent, et firmo stant pede, postquam</l>
      <l n="161">Deponuntur equis. Potius certando perire,</l>
      <l n="162">Quam dare terga volunt. Magis hoc sunt marte timendi,</l>
      <l n="163">Quam dum sunt equites: tanta est audacia gentis.</l>
      <l n="164">Italiae populo, qui se sociaverat illis,</l>
      <l n="165">Germani comites praesunt Trasmundus et Atto,</l>
      <l n="166">Et Burrellina generosa propagine proles.</l>
      <l n="167">Hi simul ad bellum properant, Campique Marini</l>
      <l n="168">Accola Malfredus, Molinensisque Rodulfi</l>
      <l n="169">Rofredus socer — huius castrum Gardia nomen —</l>
      <l n="170">Et plures alii, quorum non nomina novi.</l>
      <l n="171">Huc quoque Romani, Samnites et Capuani</l>
      <l n="172">Auxilium mittunt, nec opes Ancona negavit.</l>
      <l n="173">Huc Spoletini, simul accessere Sabini,</l>
      <l n="174">Huc quoque Firmani: non evalet enumerari</l>
      <l n="175">Carminibus nostris quam multus venerit hostis,</l>
      <l n="176">Francigenae gentis nomen delere laborans.</l>
      <l n="177">Hi cum Teutonicis ad ripam fluminis omnes</l>
          <pb n="142"/>
      <l n="178">Nomine Fertorii tentoria fixa locarant.</l>
      <l n="179">Proxima nomen habens erat urbs a civibus ipsis.</l>
      <l n="180">Postquam Normanni pacisque fugaeque negatam</l>
      <l n="181">Spem sibi cognoscunt, nil quo fugiatur habentes,</l>
      <l n="182">Collem conscendunt, ut castra hostilia spectent.</l>
      <l n="183">Spectatis castris armantur, et agmine dextro</l>
      <l n="184">Aversanorum comitem statuere Ricardum,</l>
      <l n="185">Qui Longobardos adeat. Prior hunc comitatur</l>
      <l n="186">Clara cohors equitum, mediaeque cohortis agendae</l>
      <l n="187">Unfredus contra fortes ad bella Suevos</l>
      <l n="188">Eligitur ductor. Cornu servare sinistram</l>
      <l n="189">Robertus frater Calabra cum gente iubetur,</l>
      <l n="190">Ut succurrendum cum viderit esse, paratus</l>
      <l n="191">Auxilio properet sociis, viresque reformet.</l>
      <l n="192">Teutonici dextrum contra duo cornua cornu</l>
      <l n="193">Armarant. Itali simul omnes conglomerati,</l>
      <l n="194">Parte alia stabant: etenim certamine belli</l>
      <l n="195">Non aptare suas acies recto ordine norant.</l>
      <l n="196">Hos contra coepit prior arma movere Ricardus,</l>
      <l n="197">Et petit audacter. Non sustinuere petentem</l>
      <l n="198">Viribus aversis Itali; tremor arripit omnes,</l>
      <l n="199">Inque fugam versi per plana, per ardua, cursim</l>
      <l n="200">Diffugiunt; multos cogit subcombere stratos</l>
      <l n="201">Impetus ipse fugae; iaculis caeduntur et ense.</l>
      <l n="202">Qualiter aerias; ubi convenere, palumbes,</l>
      <l n="203">Dum petit accipiter, fugitivo summa volatu</l>
      <l n="204">Et scopulosa facit celsi iuga quaerere montis;</l>
      <l n="205">Quas tamen ipse capit, non possunt amplius ullum</l>
      <l n="206">Quaerere confugium: sic dantes terga Ricardus.</l>
      <l n="207">Diffugiunt Itali, sed quos capit ipse, vel ipsi</l>
      <l n="208">Haerentes socii, fuga nil iuvat. Occidit illuc</l>
      <l n="209">Plurima gens Latii bello, pars maxima fugit.</l>
      <l n="210">Unfredi contra non segnis ad arma Suevi</l>
      <l n="211">Bella parant aciem; telis prior eminus illos</l>
      <l n="211 bis">Appetit Unfredus, telis hostilibus ipse</l>
      <l n="212">Rursus et appetitur; tandem concurrit uterque</l>
          <pb n="144"/>
      <l n="213">Ad gladios populus, mirabilis ictus utrimque</l>
      <l n="214">Fit gladiis; illic humanum a vertice corpus</l>
      <l n="215">Vidisses et equos hominis cum corpore caesos.</l>
      <l n="216">Postquam Robertus fratri tam conspicit hostes</l>
      <l n="217">Acriter instantes, et ei nullatenus ullo</l>
      <l n="218">Cedere velle modo, comitis comitante Girardi</l>
      <l n="219">Praeditus auxilio, Calabrisque sequentibus illum,</l>
      <l n="220">Quos conducendi fuerat sibi tradita cura,</l>
      <l n="221">Irruit audacter medios animosus in hostes.</l>
      <l n="222">Cuspide perforat hos, gladio detruncat et illos;</l>
      <l n="223">Et validis manibus horrendos incutit ictus;</l>
      <l n="224">Pugnat utraque manu, nec lancea cassa, nec ensis</l>
      <l n="225">Cassus erat, quocumque manum deducere vellet.</l>
      <l n="226">Ter deiectus equo, ter viribus ipse resumptis,</l>
      <l n="227">Maior in arma redit; stimulos furor ipse ministrat.</l>
      <l n="228">Ut leo, cum frendens animalia forte minora</l>
      <l n="229">Acriter invadit, si quid reperire quod obstet</l>
      <l n="230">Coeperit, insanit, magis et maioribus ira</l>
      <l n="231">Accensa stimulat; nil iam dimittit inultum;</l>
      <l n="232">Hoc trahit, hoc mandit, quod mandi posse negatur</l>
      <l n="233">Dissipat, affligens pecus exitialiter omne:</l>
      <l n="234">Taliter obstantes diversa caede Suevos</l>
      <l n="235">Caedere non cessat Robertus; et hos pede truncat,</l>
      <l n="236">Et manibus quosdam; caput huic cum corpore caedit;</l>
      <l n="237">Illius ventrem cum pectore dissecat, huius</l>
      <l n="238">Transadigit costas absciso vertice; magna</l>
      <l n="239">Corpora corporibus truncata minoribus aequat</l>
      <l n="240">Virtutisque docet palmam non affore tantum</l>
      <l n="241">Corporibus magnis, qua saepe minora redundant.</l>
      <l n="242">Nullus in hoc bello, sicut post bella probatum est,</l>
      <l n="243">Victor vel victus tam magnos edidit ictus.</l>
      <l n="244">Patrata rediens ingenti caede Ricardus</l>
      <l n="245">Ausoniae gentis, cuius pars altera fugit,</l>
      <l n="256">Altera pars gladiis et cuspide caesa remansit,</l>
      <l n="247">Dum sic Teutonicos sociis obstare videret,</l>
      <l n="248">Proh dolor» exclamat, «quam credebamus adesse</l>
          <pb n="146"/>
      <l n="249">Finito bello, nondum victoria finem</l>
      <l n="250">Obtinet!»; et medios ruit incunctanter in hostes.</l>
      <l n="251">Hi, quia spes iam nulla fugae, spes nulla salutis,</l>
      <l n="252">Acrius obsistunt; sed nil obsistere prodest,</l>
      <l n="253">Tot circumveniunt. Acies praeclara Ricardi</l>
      <l n="254">Addita victoris, magnae fit causa ruinae</l>
      <l n="255">Hostibus, et miseri diversis interimuntur</l>
      <l n="256">Caedibus, et tanta superest de gente nec unus.</l>
      <l n="257">Exitus hic belli papam moeroribus implet,</l>
      <l n="258">Afflictusque gravi luctu confugit ad urbem.</l>
      <l n="259">Sed cives papam non excepere decenter,</l>
      <l n="260">Normanis veriti grave ne victoribus esset.</l>
      <l n="261">Hunc genibus flexis Normannica gens veneratur</l>
      <l n="262">Deposcens veniam. Curvatos papa benigne</l>
      <l n="263">Suscipit, oscula dant pedibus communiter omnes.</l>
      <l n="264">Vocibus ille piis hos admonet ac benedicit,</l>
      <l n="265">Conquestusque nimis, quia pacis spreta fuere</l>
      <l n="266">Nuncia, defunctis lacrimans pro fratribus orat.</l>
      <l n="267">Audito tantae successu prosperitatis</l>
      <l n="268">Normannis habitae, non sollicitudine parva</l>
      <l n="269">Angitur Argirous; nec enim, vel fraude, vel armis</l>
      <l n="270">Posse sibi peragi videt imperalia iussa,</l>
      <l n="271">Ut Francos Latio moneat vel cogat abire.</l>
      <l n="272">Copia tanta quidem, quibus hi non marte repugnent,</l>
      <l n="273">Nec erat Argiroo, nec eos promissa movere</l>
      <l n="274">Ut fines alios peterent, vel dona valebant.</l>
      <l n="275">Hoc meditans Bari dimissa transfretat urbe.</l>
      <l n="276">Ad dominum rediit, populi responsa ferocis</l>
      <l n="277">Ordine cuncta refert et belli gesta recentis</l>
      <l n="278">Contra Teutonicos. Iam Constantinus amare</l>
      <l n="279">Desinit Argiroum, nec, ut ante solebat haberi,</l>
      <l n="280">Est iam consilii comes intimus imperialis.</l>
      <l n="281">Exilium passus, longo post tempore vitam</l>
      <l n="282">Degit in aerumnis, et corporis anxietate</l>
      <l n="283">Vexatus misere vitam finisse refertur.</l>
      <l n="284">Crescit Normannis animus victoribus ingens,</l>
      <l n="285">Iamque rebellis eis urbs Appula nulla remansit.</l>
          <pb n="148"/>
      <l n="286">Omnes se dedunt aut vectigalia solvunt.</l>
      <l n="287">Tunc comes Unfredus fraterni funeris ultor,</l>
      <l n="288">Funesto cunctos fuerant qui participati</l>
      <l n="289">Consilio punit; hos truncat, perfodit illos,</l>
      <l n="290">Multos suspendit; memorata morte Drogonis,</l>
      <l n="291">Parcere vult nulli; iacet alto pectore fixus</l>
      <l n="292">Fraternae mortis succensus fornite moeror,</l>
      <l n="293">Omnibus horrendus. Multas sibi subdidit urbes:</l>
      <l n="294">Solvere Troiani comiti coepere tributum;</l>
      <l n="295">Hunc et Barini, Tranenses et Venusini,</l>
      <l n="296">Cives Ydrunti famulantur et urbs Acerunti.</l>
      <l n="297">Roberto fratri Calabras adquirere terras</l>
      <l n="298">Concedit. Iuvenis patiens erat iste laboris,</l>
      <l n="299">Vir prudens et habens ad quaeque negotia promtas</l>
      <l n="300">Exercenda manus Robertus et ingeniosus,</l>
      <l n="301">Semper celsa petens, et laudis amans et honoris.</l>
      <l n="302">Si contingebat sibi palma vel arte vel armis,</l>
      <l n="303">Aeque ducebat, quia quod violentia saepe</l>
      <l n="304">Non explere potest, explet versutia mentis.</l>
      <l n="305">Clarus in eloquio dabat hic responsa repente</l>
      <l n="306">Optima consultus; si quis quaerebat ab illo</l>
      <l n="307">Consilium, sapienter ei dare noverat illud.</l>
      <l n="308">Hic sibi concesso Calabrorum munere gaudet.</l>
      <l n="309">Secum nonnullos equites collegerat ante,</l>
      <l n="310">Qua poterat, sed praecipue regionibus illis</l>
      <l n="311">Multiplicem praedam peragens, quas frater habebat.</l>
      <l n="312">Quodque capi poterat dum dividit omnibus aeque,</l>
      <l n="313">Omnes sunt cari sibi, carus et omnibus ipse.</l>
      <l n="314">Captus ab Unfredo secum prandente, volebat </l>
      <l n="315">In fratrem gladio consurgere, sed Gocelinus</l>
      <l n="316">Comprensum manibus tenuit; custodibus inde</l>
      <l n="317">Traditur, et multa non tempestate retentum</l>
      <l n="318">Dimisit frater, Calabrae regionis et urbes</l>
      <l n="319">Castraque concessit, equitum suffragia praebens.</l>
      <l n="320">Ille capessundae cupidus telluris, amorem</l>
      <l n="321">Omnibus ostentat; non plus affabilis illo</l>
      <l n="322">Aut humilis quisquam studuit dominator haberi.</l>
          <pb n="150"/>
      <l n="323">Undique gens clarum Normannica nomen habebat;</l>
      <l n="324">At non experti virtutem nominis huius,</l>
      <l n="325">Terrentur Calabri tanta feritate repleti</l>
      <l n="326">Ad ducis ingressum. Robertus milite fultus</l>
      <l n="327">Non modico, praedas; incendia iussit ubique</l>
      <l n="328">Terrarum fieri quas appetit et spoliari,</l>
      <l n="329">Quodque metum incutiat cultoribus omne patrari.</l>
      <l n="330">Militibus remorans dimissis fratris abire</l>
      <l n="331">Non multo Calabros, sed atroci milite vexat.</l>
      <l n="332">Qui cum discedens huc praedabundus et illuc</l>
      <l n="333">Non aliquod castrum posset captare vel urbem,</l>
      <l n="334">Arte locum quendam molitur adire; sed eius</l>
      <l n="335">Difficilis conscensus erat, quia plurimus huius</l>
      <l n="336">Accola, grex habitans etiam monasticus illic,</l>
      <l n="337">Non alienigenam quemvis intrare sinebant.</l>
      <l n="338">Utile figmentum versutus adinvenit, atque</l>
      <l n="339">Mandat defunctum quod quemlibet esse suorum</l>
      <l n="340">Gens sua testetur. Qui cum, quasi mortuus, esset</l>
      <l n="341">Impositus feretro, pannusque obducere cera</l>
      <l n="342">Illitus hunc facie iussus latitante fuisset,</l>
      <l n="343">Ut Normannorum velare cadavera mos est,</l>
      <l n="344">Conduntur feretro sub tergo corporis enses;</l>
      <l n="345">Ad monasterii subhumandum limina corpus</l>
      <l n="346">Fertur, et ignaros fraudis quos fallere vivi</l>
      <l n="347">Non poterant homines, defuncti fictio fallit.</l>
      <l n="348">Dumque videretur simplex modus exequiarum,</l>
      <l n="349">Erigitur subito qui credebatur humandus;</l>
      <l n="350">Evaginatis comitantes ensibus illum</l>
      <l n="351">Invasere loci deceptos arte colonos.</l>
      <l n="352">Quid facerent stolidi? Nec se defendere possunt,</l>
      <l n="353">Quo fugiant nec habent; omnes capiuntur; et illic</l>
      <l n="354">Praesidium castri primum, Roberte, locasti.</l>
      <l n="355">Non monasterii tamen est eversio facta,</l>
      <l n="356">Non extirpatus grex est monasticus inde.</l>
      <l n="357">Agmina magna legens castro Robertus in illo,</l>
      <l n="358">Carior esse suis coepit, quia strenuus armis</l>
      <l n="359">Consilioque sagax. Comes hac regione vocatus</l>
          <pb n="152"/>
      <l n="360">Est et ab his habitus praesertim quos comitati</l>
      <l n="361">Sunt equites aliquot: Torstenus dicitur unus,</l>
      <l n="362">Alter Arenga, valensque gerenda ad bella Rogerus.</l>
      <l n="363">His sibi concessae quaedam dedit oppida terrae.</l>
      <l n="364">Appulus hoc princeps infirmans tempore mandat</l>
      <l n="365">Unfredus fratri, veniat velociter ad se.</l>
      <l n="366">Robertus properat; fratrem dum conspicit aegrum</l>
      <l n="367">Compatiens plorat. Solatia magna dat aegro</l>
      <l n="368">Adventus fratris, deposcit et advenientem,</l>
      <l n="369">Rector terrarum sit eo moriente suarum,</l>
      <l n="370">Et geniti tutor puerilis, quem vetat aetas</l>
      <l n="371">Rectorem fieri. Frater favet anxius illi,</l>
      <l n="372">Et se facturum quae praecipit omnia dicit.</l>
      <l n="373">Non infirma valens iam reddere membra saluti</l>
      <l n="374">Interit Unfridus. Lacrimans Apulia tota</l>
      <l n="375">Flet patris interitum; patriae pater ille benignus</l>
      <l n="376">Hanc placide rexit; vitam decoravit honestas.</l>
      <l n="377">Non studuit populum vexare tirannide dira;</l>
      <l n="378">Iusticiamque colens, quam laedere, parcere multis</l>
      <l n="379">Maluit offensis. Fratres prope praememoratos</l>
      <l n="380">Est monasterii Venusini sede sepultus.</l>
      <l n="381">Funeris obsequiis Robertus rite peractis</l>
      <l n="382">Ad Calabros rediit. Cariati protinus urbem</l>
      <l n="383">Obsidet, hac capta reliquas ut terreat urbes.</l>
      <l n="384">Interea papae Nicholai forte secundi</l>
      <l n="385">Comperit adventum; dimittitur obsidione</l>
      <l n="386">Plurima pars equitum, comitatur pars minor illum.</l>
      <l n="387">Melfia suscipit hunc; et ibi susceptus honore</l>
      <l n="388">Magno papa fuit. Hic ecclesiastica propter</l>
      <l n="389">Ad partes illas tractanda negotia venit.</l>
      <l n="390">Namque sacerdotes, levitae, clericus omnis</l>
      <l n="391">Hac regione palam se coniugio sociabant.</l>
      <l n="392">Concilium celebrans ibi papa, faventibus illi</l>
      <l n="393">Praesulibus centum ius ad sinodale vocatis,</l>
      <l n="394">Ferre sacerdotes monet altarisque ministros</l>
      <l n="395">Arma pudicitiae; vocat hos, et praecipit esse</l>
      <l n="396">Aecclesiae sponsos, quia non est iure sacerdos</l>
      <l n="397">Luxuriae cultor. Sic extirpavit ab illis</l>
          <pb n="154"/>
      <l n="398">Partibus uxores omnino presbiterorum,</l>
      <l n="399">Spretores minitans anathemate percutiendos.</l>
      <l n="400">Finita sinodo, multorum papa rogatu</l>
      <l n="401">Robertum donat Nicholaus honore ducali.</l>
      <l n="402">Hic comitum solus concesso iure ducatus</l>
      <l n="403">Est papae factus iurando iure fidelis.</l>
      <l n="404">Unde sibi Calaber concessus et Appulus omnis</l>
      <l n="405">Est locus, et Latio patriae dominatio gentis.</l>
      <l n="406">Romam papa redit, cum magno dux equitatu</l>
      <l n="407">Obsessum repetit Cariatum, quo sibi fida</l>
      <l n="408">Maxima pars equitum dimissa remanserat ante.</l>
      <l n="409">Gens Cariatensis, duce perturbata reverso,</l>
      <l n="410">Non obstare valens, illi se dedit et urbem.</l>
      <l n="411">Prima ducem vocat hunc gens ista, ducemque salutat</l>
      <l n="412">Partibus in Calabris. Hinc ad loca caetera transit.</l>
      <l n="413">Tunc Rossana potens, Cossentia fortis in armis,</l>
      <l n="414">Tunc quoque dives opum Geratia subditur illi,</l>
      <l n="415">Et subiecta illi fit pene Calabria tota.</l>
      <l n="416">Cumque potentatus coepisset crescere nomen</l>
      <l n="417">Virtutisque suae, legatos mittere coepit,</l>
      <l n="418">Qui sua deferrent generoso verba Gisulfo</l>
      <l n="419">Guaimarii genito, germanae nobile poscens</l>
      <l n="420">Coniugium, quia coniugio tunc ipse carebat,</l>
      <l n="421">Prima coniuge pro consanguinitate repulsa,</l>
      <l n="422">De qua natus erat Buamondus strenua proles,</l>
      <l n="423">Insignis nimia virtute potensque futurus.</l>
      <l n="424">Primo Roberti sprevit mandata Gisulfus,</l>
      <l n="425">Non quod maiori posset vel nobiliori</l>
      <l n="426">Consociare viro germanam, sed quia Galli</l>
      <l n="427">Esse videbantur gens effera, barbara, dira,</l>
      <l n="428">Mentis inhumanae, primaeque repulsio facta</l>
      <l n="429">Coniugis alterius producit tempora dandae.</l>
      <l n="430">Assentit tandem princeps, natuque priorem</l>
      <l n="431">Tradit in uxorem tibi, dux Roberte, sororem.</l>
      <l n="432">Gattelcrima minor, haec Sichelgata vocatur.</l>
          <pb n="156"/>
      <l n="433">Nubsit Iordani post Gaitelcrima nepoti,</l>
      <l n="434">Qui Capuae princeps utriusque ducisque patrisque</l>
      <l n="435">Virtutes animi virtutibus aequiparavit.</l>
      <l n="436">Coniugio ducto tam magnae nobilitatis,</l>
      <l n="437">Augeri coepit Roberti nobile nomen,</l>
      <l n="438">Et gens, quae quondam servire coacta solebat,</l>
      <l n="439">Obsequio solvit iam debita iuris aviti.</l>
      <l n="440">Nam proavis et avis subiectam coniugis huius</l>
      <l n="441">Noverat Italiam gens Longobarda fuisse.</l>
      <l n="442">Edidit haec pueros sibi tres et quinque puellas,</l>
      <l n="443">Egregiam sobolem sexus utriusque futuram.</l>
      <l n="444">Gloria Roberti, quae tanta augmenta subire</l>
      <l n="445">Coeperat, invidiam, laus unde adhibenda fuisset,</l>
      <l n="446">Non modicam adquirit: quia dum virtutibus eius</l>
      <l n="447">Invidere viri comites a plebe vocati</l>
      <l n="448">Qui numero bis sex fuerant, communiter illum</l>
      <l n="449">Morti tradendum coniuravere dolose,</l>
      <l n="450">Tempus ad hoc aptum fieri cum forte viderent.</l>
      <l n="451">Horum Gosfridus, Gocelinus et Abagelardus,</l>
      <l n="452">Filius Unfredi, sibi iura paterna reposcens,</l>
      <l n="453">Praecipui fuerant auctores consiliorum.</l>
      <l n="454">Dux igitur postquam sibi coniuratio nota</l>
      <l n="455">Facta fuit comitum, bellum molitur, in omnes</l>
      <l n="456">Acriter exarsit; capit hos, et proiicit illos,</l>
      <l n="457">Afflixit variis quorumdam corpora poenis.</l>
      <l n="458">Iratum metuens fugit Gocelinus ad Argos.</l>
      <l n="459">Pelusii montis castrum pavefactus adire</l>
      <l n="460">Gosfridus properat; dux quod non evalet armis</l>
      <l n="461">Arte capit castrum; promissis decipit huius</l>
      <l n="462">Custodem castri Godefridum, dans sibi quaedam,</l>
      <l n="463">Pluraque pollicitus castrumque valentius illo.</l>
      <l n="464">Pelusii montis dominatio non Godefridi</l>
      <l n="465">Ex toto fuerat; mediam concesserat illi</l>
      <l n="466">Gosfridus partem. Sed dux quia nobilioris</l>
      <l n="467">Castelli totum promiserat huic dominatum,</l>
      <l n="468">Scilicet Oiani, solus cupiens dominari,</l>
          <pb n="158"/>
      <l n="469">Mandat Roberto desistat ab obsidione,</l>
      <l n="470">Dissimulans reditum; sed mox ut norit abesse</l>
      <l n="471">Gosfridum, redeat, castrum securus et intret</l>
      <l n="472">Clavibus acceptis, Oianum conferat illi.</l>
      <l n="473">Hac illi castrum Godefredus tradidit arte;</l>
      <l n="474">Accipit Oianum; sed quis post crederet illi?</l>
      <l n="475">Traditor est Latii populo vocitatus ab omni.</l>
      <l n="476">Sic ducis astuti prudentia, quod superare</l>
      <l n="477">Non armis potuit, superavit saepius arte.</l>
      <l n="478">Hostibus edomitis et captis undique castris,</l>
      <l n="479">Contra Barensem populum parat obsidionem.</l>
      <l n="480">Appula nulla erat urbs, quam non opulentia Bari</l>
      <l n="481">Vinceret. Hanc opibus ditatam, robore plenam,</l>
      <l n="482">Obsidet, ut victis tantae primatibus urbis,</l>
      <l n="483">Nondum subiectas repleat terrore minores.</l>
      <l n="484">Urbibus illa quidem, quas continet Appula tellus,</l>
      <l n="485">Maior habebatur. Dux munit milite castra,</l>
      <l n="486">Atque replet Calabris advectis navibus aequor.</l>
      <l n="487">Imperii sancti cives suffragia poscunt;</l>
      <l n="488">Qui coniurati fuerant cum civibus illuc</l>
      <l n="489">Legatos mittunt; simul imperiale iuvamen</l>
      <l n="490">Omnes deposcunt. Dux mandat civibus, aedes</l>
      <l n="491">Argiroi sibi dent, quas noverat editiores</l>
      <l n="492">Contiguis domibus; quas si conscendit adeptus,</l>
      <l n="493">Urbem Robertus totam sibi subdere sperat.</l>
      <l n="494">Barenses austera duci responsa dederunt.</l>
      <l n="495">Ille repugnantes obpugnat fortiter urbis</l>
      <l n="496">Indigenas validos, non ad certamina segnes;</l>
      <l n="497">Ad portarum aditus crates prudenter adorsus,</l>
      <l n="498">Sub quibus armatos obstantibus insidiantes</l>
      <l n="499">Ordinat, et turrim fabricat, quae lignea muris</l>
      <l n="500">Prominet; ac iuxta de quaque petraria parte</l>
      <l n="501">Ponitur, adiuncto muros quo evertere possit</l>
      <l n="502">Diversi generis tormento. Nec minus urbem</l>
      <l n="503">Cives defendunt; non intra moenia clausi,</l>
      <l n="504">Cum duce pugnantes astant pro moenibus urbis.</l>
          <pb n="160"/>
      <l n="505">Hos pugnando fugant, prosternunt ictibus illos;</l>
      <l n="506">Ut mos est belli, fugat hostis et hoste fugatur,</l>
      <l n="507">Et petit et petitur, repetens ferit et referitur.</l>
      <l n="508">Ut duo cum certant productis dentibus apri,</l>
      <l n="509">Alter ab alterius perfunditur ore saliva</l>
      <l n="510">Dentes exacuens, ut acutos perferat ictus,</l>
      <l n="511">Ictibus et validis feriunt sua terga vicissim;</l>
      <l n="512">Nunc pede, nunc costis laeduntur; uterque resistit</l>
      <l n="513">Acriter, et neuter vult cedere, saucia donec</l>
      <l n="514">Membra fatigatum fusis clamoribus aprum</l>
      <l n="515">Velle subire fugam doceant, victusque recedat.</l>
      <l n="516">Acriter insistunt Normanni, nec minus acres</l>
      <l n="517">Obsistunt cives, diversaque machina muris</l>
      <l n="518">Additur, eversis ut moenibus urbis apertae</l>
      <l n="519">Normannis aditus pateat, quem clausa negabat</l>
      <l n="520">Undique septa mari, quod non est insula, terrae</l>
      <l n="521">Exiguae diodus. Ex hac tentoria parte</l>
      <l n="522">Fixa ducis fuerant. Obiectis navibus aequor</l>
      <l n="523">Parte replens alia, naves prodire vetabat</l>
      <l n="524">Barinas, portumque suis pontemque paravit,</l>
      <l n="525">Atque super pontem posito munimine turris,</l>
      <l n="526">Urbanis nusquam prodire licebat ab urbe,</l>
      <l n="527">Tutaque servabat classis normannica portum.</l>
      <l n="528">At cives turrim capiunt, et maxima pontis</l>
      <l n="529">Aequorei cecidit pars, evertentibus illis.</l>
      <l n="530">Urbem Barenses terraque marique tuentur.</l>
      <l n="531">Post, ubi Robertus desperat moenia Bari</l>
      <l n="532">Posse capi pugna, coepit promittere multa</l>
      <l n="533">Nobilibus patriae, quorum pollebat in urbe</l>
      <l n="534">Nobilitas potius, quorumque potentia maior.</l>
      <l n="535">Et sic allectis maioribus, alliciendos</l>
      <l n="536">Promissis credit fore muneribusque minores;</l>
      <l n="537">Saepe minas faciens, ut civibus incuteretur</l>
      <l n="538">Terror, omnimodis pro deditione laborat</l>
          <pb n="162"/>
      <l n="539">Urbis, cuius erat capiendae magna libido.</l>
      <l n="540">Venturum auxilio Gocelinum fama ferebat</l>
      <l n="541">Multis imperii cum navibus. Ad capiendum</l>
      <l n="542">Esploratores posuit dux callidus illum.</l>
      <l n="543">Praetor erat Stephanus Barensibus imperiali</l>
      <l n="544">Traditus edicto, cognomen cui Pateranus,</l>
      <l n="545">Vir probus et largus, studio laudabilis omni,</l>
      <l n="546">Praeter quod tanti studuit ducis edere mortem.</l>
      <l n="547">Miles erat Bari, cui dedecus a duce quondam</l>
      <l n="548">Illatum fuerat grave, partibus ex alienis,</l>
      <l n="549">Promtus ad omne malum, levis, iracundus et audax.</l>
      <l n="550">Castra ducis Stephanus monet hunc sollerter adire,</l>
      <l n="551">Incautumque ducem nocturno tempore morti</l>
      <l n="552">Tradere letiferi percussum cuspide conti,</l>
      <l n="553">Pollicitus multum, si dux occumberet, auri.</l>
      <l n="554">Dedecoris memor illati cupidusque lucrandi,</l>
      <l n="555">Miles abit noctu, circumspicit undique castra;</l>
      <l n="556">Nil obstare videt; Roberti pervenit usque</l>
      <l n="557">Ad ducis hospitium, quod culmo texerat ipse,</l>
      <l n="558">Frondibus et sepsit, fieret quo frigore tutus</l>
      <l n="559">Temporis hyberni. Coenatum vespere facto</l>
      <l n="560">Venerat. Explorat ducis ille sedile sedentis</l>
      <l n="561">Ad coenam, mediis et contum frondibus illam</l>
      <l n="562">Intulit in partem, qua sederat ille; sed ori</l>
      <l n="563">Flegmatis ubertas superaddita fecerat illum</l>
      <l n="564">Sub mensa curvare caput: locus unde repertus</l>
      <l n="565">Est conto vacuus, cassos et pertulit ictus.</l>
      <l n="566">Ille redit fugiens. It totam fama per urbem</l>
      <l n="567">Occubuisse ducem. Cives laetantur, et omnis</l>
      <l n="568">Congaudens populus clamorem tollit ad astra.</l>
      <l n="569">Hi dum clamarent, dux advenit, atque salutis</l>
      <l n="570">Ipse suae testis, clamores fundere frustra</l>
      <l n="571">Civibus exclamat. Clamantis vocibus huius</l>
      <l n="572">Auditis, clamor cessavit, laetitiaeque</l>
      <l n="573">Finis verborum datus est cum fine suorum.</l>
      <trailer>Explicit Liber Secundus.</trailer>
                </lg>
          </div>
          <pb n="164"/>
          <div type="Book" n="III">          
                <head>INCIPIT LIBER TERTIUS</head>
                <lg>
      <l n="1">Interea Michael Romani iura regebat</l>
      <l n="2">Imperii cum fratre suo, qui nomine dictus</l>
      <l n="3">Constantinus erat: quorum dominatio Graecis</l>
      <l n="4">Perniciosa fuit, quia bellis otia semper</l>
      <l n="5">Postpositis studuere sequi, luxusque dolosi</l>
      <l n="6">Illecebris captos foedarat inertia turpis.</l>
      <l n="7">Horum temporibus Turchos orientis ab oris</l>
      <l n="8">Egressos fugit gens territa cristicolarum,</l>
      <l n="9">Qui Romaniae loca deliciosa colebant.</l>
      <l n="10">Maxima pars horum ruit interfecta nefandis</l>
      <l n="11">Turchorum gladiis, et captis urbibus omnis</l>
      <l n="12">Subditus his populus dans vectigalia servit.</l>
      <l n="13">Hos contra nullos equites ignavia misit</l>
      <l n="14">Rectorum: quare decreto nupta senatus</l>
      <l n="15">Est equiti egregio Romano mater eorum,</l>
      <l n="16">Pectus amans plus quam genus Eudochia mariti.</l>
      <l n="17">Diogenes cognomen erat, quia barba bifurcis.</l>
      <l n="18">Is regimen subiens sibi quaeque negotia belli,</l>
      <l n="19">Otia privignis elegit, inire paratus</l>
      <l n="20">Cum Persis bellum miseros populantibus Argos.</l>
      <l n="21">Est belli variis eventibus usus in illos.</l>
      <l n="22">Saepe quidem victor Persas bellando fugavit,</l>
      <l n="23">Saepe pari populus fortuna pugnat uterque.</l>
      <l n="24">Postremo comites dum dirigit ipse tuendis</l>
      <l n="25">Urbibus innumeros, quarum famulatus ad ipsum</l>
      <l n="26">Transierat fama probitatis ubique probatae,</l>
      <l n="27">Castris cum paucis melioribus ipse remansit:</l>
      <l n="28">Multus Persarum populus cum rege repente</l>
      <l n="29">Illum cumclausit, disrumpere castra laborans.</l>
      <l n="30">Proelia committunt immania, dum capiendis</l>
      <l n="31">Imperii castris inhiant. Primo atque secundo</l>
      <l n="32">Depulsi cedunt bello. Prudentia tandem</l>
          <pb n="166"/>
      <l n="33">Anxia Romani, desperans castra tueri,</l>
      <l n="34">Quam sibi plus hominum vitae studiosa suorum,</l>
      <l n="35">Quos graviter fessos belloque fameque videbat,</l>
      <l n="36">Praecipit ut quicquid castris inerat solidorum,</l>
      <l n="37">Omnis vestitus pretiosus, et omnia vasa</l>
      <l n="38">Auri aut argenti, castris spargenda ferantur:</l>
      <l n="39">Ut si contigerit Turchis irrumpere castra,</l>
      <l n="40">Horum prospectu desistant laedere Graecos.</l>
      <l n="41">Invitam — profugis collecta pecunia servis —</l>
      <l n="42">Insomnem Danai coguntur ducere noctem.</l>
      <l n="43">Adveniente die venit innumerabilis ille</l>
      <l n="44">Persarum populus, circumdans undique castra.</l>
      <l n="45">Undique tela volant; circumtegit aera totum</l>
      <l n="46">Grando sagittarum; non ferre valentibus Argis,</l>
      <l n="47">Irrumpunt Thurci; munitio rumpitur omnis.</l>
      <l n="48">Sed plures praedae quam militibus feriendis</l>
      <l n="49">Intenti Persae faciunt evadere multos.</l>
      <l n="50">Indiciis aquilae, quae plus dabat omnibus armis</l>
      <l n="51">Aurea conspicuum loricae innixa nitorem,</l>
      <l n="52">Graecorum dominus cognoscitur, ense recidens</l>
      <l n="53">Hostiles hastas, neque se defendere cessans.</l>
      <l n="54">Forte sagitta volans incauti sauciat artus;</l>
      <l n="55">Sic tandem capitur quadam cum parte suorum.</l>
      <l n="56">Direptis castris Romanum Persica ducit</l>
      <l n="57">Ad sua castra phalanx, et eum statuere sedili</l>
      <l n="58">Egregio, iuxta Persarum rege sedente.</l>
      <l n="59">Rex percunctatur, si forte fuisset ab illo</l>
      <l n="60">Captus, quid faceret? Romanus retulit illi:</l>
      <l n="61">«Si mihi sive meis ita subiicerere, iuberem</l>
      <l n="62">Vel truncare caput, vel te suspendere furcis».</l>
      <l n="63">Ille refert facinus numquam sibi tale patrandum,</l>
      <l n="64">Sed secum posthac fruiturum pace perhenni,</l>
      <l n="65">Quam per legatos iam saepe poposcerat ipse,</l>
      <l n="66">Et baptizatam natam pro coniuge nato</l>
      <l n="67">Se concessurum, quo sic pax firmior esset.</l>
          <pb n="168"/>
      <l n="68">Foederibus tali firmatis conditione,</l>
      <l n="69">Ad sua Romanum dans maxima dona remisit</l>
      <l n="70">Persarum rector, captos et reddidit omnes.</l>
      <l n="71">Longo terrarum spatio comitatus euntes</l>
      <l n="72">Duxit honorifice; ductum permisit abire.</l>
      <l n="73">Sed non privignis firmatae commoda pacis</l>
      <l n="74">Condicio placuit, minus ad tutanda peritis</l>
      <l n="75">Agmina Graiorum. Nec enim decernitur ultra</l>
      <l n="76">Arcis ad augustae Romanus iura redire.</l>
      <l n="77">Hos ubi Diogenes factos sibi comperit hostes,</l>
      <l n="78">Auxilio fisus Persarum temptat in illos</l>
      <l n="79">Civilis belli varios agitare paratus.</l>
      <l n="80">Privigni se non obsistere posse videntes,</l>
      <l n="81">Illum conantur seducere pace dolosa.</l>
      <l n="82">Ignari fraudis, portantes nuncia pacis,</l>
      <l n="83">Bis sex pontifices mittuntur cum Gocelino,</l>
      <l n="84">Cuius Romanus totiens expertus amorem,</l>
      <l n="85">Non dubitabat ei se credere sicut amico.</l>
      <l n="86">Credit Romanus pastoribus et Gocelino,</l>
      <l n="87">Securus factus iurando iure fideque</l>
      <l n="88">Ut petit ipse data. Misero placet imperialis</l>
      <l n="89">Incassum reditus; quia mox ubi pervenit ille</l>
      <l n="90">Eracleam, capitur, privatur lumine captus;</l>
      <l n="91">Cuius et imperii fuerat tam nobile nomen,</l>
      <l n="92">Monachus efficitur. Securi iam duo fratres</l>
      <l n="93">Regni tranquillis agitant moderamen habenis.</l>
      <l n="94">Non tamen omnino sua restat inulta tirannis;</l>
      <l n="95">Namque sibi socios Romani filius addens</l>
      <l n="96">Armenios, Persas, terras Orientis eorum</l>
      <l n="97">Subtrahit imperio, ferro populatus et igni.</l>
      <l n="98">Tempore Persarum gens perfida coepit ab illo</l>
      <l n="99">In Romaniam consurgere caede, rapinis.</l>
      <l n="100">Imperii nec adhuc redigi sub iura valeret,</l>
      <l n="101">Gens nisi Gallorum, quae gente potentior omni</l>
      <l n="102">Viribus armorum, nutu stimulata superno,</l>
      <l n="103">Hanc libertati superato redderet hoste,</l>
      <l n="104">Quae spirante Deo sanctas aperire Sepulcri</l>
          <pb n="170"/>
      <l n="105">Est animata vias longo iam tempore clausas.</l>
      <l n="106">Consiliis quorum fuit excaecatio tanti</l>
      <l n="107">Perpetrata viri, miseri capiuntur, et aula</l>
      <l n="108">Depulsi meritas coguntur solvere poenas.</l>
      <l n="109">His, quibus insontem puniri consuluerunt</l>
      <l n="110">Puniri sontes vario cruciamine mandant.</l>
      <l n="111">Nuncius imperio Bari legatus ad Urbem</l>
      <l n="112">Supplicat ut miseris iam civibus auxilietur.</l>
      <l n="113">Piratis aptae naves ex more parantur,</l>
      <l n="114">In quibus efferri frumenta iubentur et arma,</l>
      <l n="115">Classe quibus tuta transiri possit ad urbem,</l>
      <l n="116">Nautarumque metus pellatur et urbis egestas.</l>
      <l n="117">Navibus his iussu praeponitur imperiali,</l>
      <l n="118">Quem ducis Italia timor expulerat, Gocelinus,</l>
      <l n="119">Exosus fuerat quia coniuratus in ipsum.</l>
      <l n="120">Navibus armatis celer advenit, ut tremebundos</l>
      <l n="121">Hortetur cives, et erat iam proximus urbi,</l>
      <l n="122">Ingressum sperans nocturno tempore tutum:</l>
      <l n="123">Cum subito Danaum classi venit obvia classis</l>
      <l n="124">Roberti, cuius reparare advenerat hostes.</l>
      <l n="125">Nocte ducis pugnam naves iniere libenter,</l>
      <l n="126">Esse sibi levius loca cognoscentibus, illis</l>
      <l n="127">Certamen gravius, minime quia gnara locorum</l>
      <l n="128">Gens erat illa, ratae. Multo superata labore</l>
      <l n="129">Postremo capitur Gocelini navis, et ipse</l>
      <l n="130">Ante ducem captus deducitur. Altera navis</l>
      <l n="131">Mersa fuit Danaum, vix evasere sequentes.</l>
      <l n="132">Gens Normannorum navalis nescia belli</l>
      <l n="133">Hactenus, ut victrix rediit, spem principis auget.</l>
      <l n="134">Sentit enim Danaos non tantum civibus urbis</l>
      <l n="135">Praesidii ratibus vexisse, quod obsidionem</l>
      <l n="136">Impediat; multum simul et novitate triumphi</l>
      <l n="137">Aequorei gaudet, securius unde subire</l>
      <l n="138">Iam cum Normannis navalia proelia sperat.</l>
      <l n="139">Inclusus longo Gocelinus carcere degens</l>
      <l n="140">Vitam infelicem, vitae cum fine laborum</l>
      <l n="141">Excepit finem, diversa pericula passus.</l>
          <pb n="172"/>
      <l n="142">Tertius obsessa iam venerat annus ab urbe.</l>
      <l n="143">Multiplici tandem superatur fessa labore,</l>
      <l n="144">Plus tamen esurie. Tunc Argiricius urbis</l>
      <l n="145">Primus habebatur: quem dux ubi deditionem</l>
      <l n="146">Urbis inire facit, reliquos non ardua cives</l>
      <l n="147">Vincere poena fuit; maiores namque minorum</l>
      <l n="148">Ad quam corda volunt partem deflectere possunt.</l>
      <l n="149">Civibus exhibuit placidum Robertus amorem,</l>
      <l n="150">Et quia dilectos, sibi quos allexerat, omnes</l>
      <l n="151">Semper habebat, erat dilectus ab omnibus ipse.</l>
      <l n="152">Plurima, quae fuerant vel vi subtracta vel astu,</l>
      <l n="153">Reddidit urbanis dux, agros, praedia, fundos;</l>
      <l n="154">Perdita restituit; nil civibus intulit ipse,</l>
      <l n="155">Nil alios permisit eis inferre molestum,</l>
      <l n="156">Et circumpositis solitos deferre tributum</l>
      <l n="157">Normannis donat iam libertate quieta.</l>
      <l n="158">Canitiem Stephani tractare misertus ut hostis</l>
      <l n="159">Noluit; immo suae, de qua tractaverat ille,</l>
      <l n="160">Oblitus caedis, studet hunc tractare benigne.</l>
      <l n="161">Hunc impunitum custodia libera servat</l>
      <l n="162">Cum Baro captum, multis mirantibus Argis.</l>
      <l n="163">Perque dies aliquot hac victor in urbe moratus,</l>
      <l n="164">Mandat cum sumptu Barensibus arma parari,</l>
      <l n="165">Ut properent secum, quo se properare videbunt.</l>
      <l n="166">Hos cum gente sua Reginam ducit ad urbem.</l>
      <l n="167">Piscem fama refert a littore non procul esse</l>
      <l n="168">Fluctibus Adriacis horrendo corpore magnum</l>
      <l n="169">Forma incredibili, qualem non viderat ante</l>
      <l n="170">Italiae populus, quem verni temporis aura</l>
      <l n="171">Propter aquas dulces properare coegerat illuc.</l>
      <l n="172">Per varias artes ducis hunc prudentia cepit.</l>
      <l n="173">Qui cum delabens in retia funiculosa,</l>
      <l n="174">Retibus innexo cuncto cum pondere ferri</l>
      <l n="175">Ille maris mersus mersisset ad usque profundum,</l>
      <l n="176">A nautis tandem vario iam culmine caesus,</l>
      <l n="177">Littore vix tractus, populo spectabile monstrum</l>
          <pb n="174"/>
      <l n="178">Cernitur, inde ducis iussu per frusta secatur:</l>
      <l n="179">Unde sibi atque suis longus datur usus edendi,</l>
      <l n="180">Et populo Calabris quicumque manebat in oris.</l>
      <l n="181">Hoc etiam passim gens Appula participatur.</l>
      <l n="182">Os spinae sectum palmorum quatuor orbe</l>
      <l n="183">Mensuram obtinuit. Paulo post inde moratus</l>
      <l n="184">Dux ibi Robertus Reginam tendit ad urbem.</l>
      <l n="185">Dumque moratur ibi, pons est quia conditus unus,</l>
      <l n="186">Pons modo Guiscardi totus locus ille vocatur.</l>
      <l n="187">Actu Barenses huius praecepta secuti,</l>
      <l n="188">Quaeque paranda parat Reginae moenibus urbis.</l>
      <l n="189">Dux ibi militibus, sumptu ratibusque paratis,</l>
      <l n="190">Transvehitur Siculum multis comitantibus aequor,</l>
      <l n="191">Quod licet angustum, tamen est grave praetereundum:</l>
      <l n="192">Scilla, Caribdis ibi diversa pericula praebent;</l>
      <l n="193">Una rotat naves, illidit et altera saxis.</l>
      <l n="194">Partibus in Siculis conferta iuvamina fratris</l>
      <l n="195">Iam conquisitis ex magna parte Rogeri</l>
      <l n="196">Spem ducis accumulant. Erat hoc aetate Rogerus,</l>
      <l n="197">Non virtute minor; nullus de fratribus eius</l>
      <l n="198">Quamlibet egregius iniit tam nobile bellum.</l>
      <l n="199">Nam contra Siculos divini nominis hostes</l>
      <l n="200">Semper pugnavit, sanctam qua vivimus omnes</l>
      <l n="201">Exaltare fidem cupiens, operamque iuventus</l>
      <l n="202">Hanc sua praecipue coluit, dum digna quietis</l>
      <l n="203">Causa suae fieret Siculae subiectio gentis.</l>
      <l n="204">Hoc sibi dux socio confisus et agmine multo</l>
      <l n="205">Secum deducto non obsidione Panormum</l>
      <l n="206">Vincere desperat, Siculis quam nobiliorem</l>
      <l n="207">Urbibus audierat. Roberti milite multo</l>
      <l n="208">Urbs vallata pavet; muros turresque reformant,</l>
      <l n="209">Arma virosque parant, detecta foramina claudunt;</l>
      <l n="210">Ponitur et vigilum custodia crebra per urbem.</l>
      <l n="211">Dux iubet armatos equites accedere portis,</l>
      <l n="212">Ut sic inclusos ad pugnam provocet hostes.</l>
          <pb n="176"/>
      <l n="213">Omne, quod incutiat poenam pariterque laborem,</l>
      <l n="214">Civibus inferri versuta potentia mandat.</l>
      <l n="215">Procedunt portis Siculi, non stare ferentes,</l>
      <l n="216">Egressique foras audaci mente repugnant;</l>
      <l n="217">Verum Normannos nequeunt tolerare feroces.</l>
      <l n="218">Cultores Christi, dum gens Agarena resistit,</l>
      <l n="219">Non perferre valet; fugiunt, nostrique sequuntur,</l>
      <l n="220">Multos prosternunt gladiis, et cuspide multos.</l>
      <l n="221">Moenibus e summis volat undique missile telum;</l>
      <l n="222">Saxaque cum pilis iacientes laedere temptant</l>
      <l n="223">Corpora nostrorum. Nostri vi moenibus urbis</l>
      <l n="224">Hos impellentes, laeti sua castra requirunt.</l>
      <l n="225">Inde Panormenses Affros accire laborant</l>
      <l n="226">Auxilio, quorum sibi viribus associatis,</l>
      <l n="227">Quod non sunt ausi terra committere bellum,</l>
      <l n="228">Commisere mari. Bellantibus hoc elementum</l>
      <l n="229">Commodius credunt. Instructis ergo carinis</l>
      <l n="230">Exigit ut belli navalis rite paratus,</l>
      <l n="231">Proque repellendis saxorum vel iaculorum</l>
      <l n="232">Ictibus obtectis rubicundis undique filtris,</l>
      <l n="233">Ad pugnam veniunt sub condicione virili,</l>
      <l n="234">Ut quo iure viri vel vivant vel moriantur.</l>
      <l n="235">Mandat Normannis, Calabris, Barensibus, Argis</l>
      <l n="236">Dux a se captis, muniri corpore Christi;</l>
      <l n="237">Quo iubet accepto cum sanguine bella subire.</l>
      <l n="238">Tali tuta cibo procedit turba fidelis,</l>
      <l n="239">Navibus aptatis quo praevaluere paratu.</l>
      <l n="240">Perfida gens totum lituis sonituque tubarum</l>
      <l n="241">Magnarumque replet vocum clamoribus aequor.</l>
      <l n="242">Christicolae contra suffragia sola petentes</l>
      <l n="243">Principis aeterni, cuius sunt carne refecti,</l>
      <l n="244">Nullo terrentur clangore, sed acriter illis</l>
      <l n="245">Obstant, et feriunt quassantque viriliter hostes.</l>
      <l n="246">Principio naves Affrae Siculaeque resistunt;</l>
      <l n="247">Nutu divino tandem cessere coactae,</l>
      <l n="248">Cumque fugam peterent, aliquot capiuntur earum,</l>
      <l n="249">Quaedam submersae pereunt, pleraeque frequenti</l>
          <pb n="178"/>
      <l n="250">Remorum ductu vix evasere fugaces.</l>
      <l n="251">Dum portum subeunt, mox opposuere cathenas,</l>
      <l n="252">Cum quibus aequoreos aditus prohibere solebant.</l>
      <l n="253">His etiam fractis, quasdam de navibus horum</l>
      <l n="254">Christicolae capiunt, flammis plerasque perurunt.</l>
      <l n="255">Dat validas animo ducis haec victoria vires.</l>
      <l n="256">Hinc pervadendam solers intentus ad urbem,</l>
      <l n="257">Molitur variis conatibus ut capiatur.</l>
      <l n="258">Muniri pedites fundis facit atque sagittis;</l>
      <l n="259">Armatos equites secum procedere iussit.</l>
      <l n="260">Accedunt muro pedites, et moenia saxis</l>
      <l n="261">Ac telis quatiunt. Egressus iniquus ab urbe</l>
      <l n="262">Obstat eis populus, quem non perferre valentes</l>
      <l n="263">Diffugiunt pedites. Quos dux ut cedere vidit</l>
      <l n="264">Diffusos campis, legiones protinus omnes</l>
      <l n="265">Bella dato signo monet incunctanter adire,</l>
      <l n="266">Voce manuque suos sicut dux strenuus hortans.</l>
      <l n="267">Paulisper Siculi commixto Marte morati,</l>
      <l n="268">Ad ducis aspectum tremefacti terga dederunt.</l>
      <l n="269">Dux ferit atque suos hortatur terga ferire</l>
      <l n="270">Perversae gentis, nec caedere desinit hostes,</l>
      <l n="271">Adversae portas dum perveniatur ad urbis.</l>
      <l n="272">Gens comitata ducem diversis sauciat hostem</l>
      <l n="273">Vulneribus, quosdam gladiis, et cuspide quosdam,</l>
      <l n="274">Multos fundali iactu plerosque sagittis;</l>
      <l n="275">Unde supergrediens caesorum corpora, temptat</l>
      <l n="276">Cum Siculis portas fugientibus urbis adire,</l>
      <l n="277">Ut finem tanto praeberet capta labori.</l>
      <l n="278">Sed cives portis adhibent dum claustra seratis,</l>
      <l n="279">Non modicam partem foris exclusere suorum.</l>
      <l n="280">Impetus hostilis tantis terroribus urbem</l>
      <l n="281">Implet, ut exclusos caedi permiserit omnes.</l>
      <l n="282">Robertus quamquam longo certamine vidit</l>
      <l n="283">Diffisos equites, coeptis insistere poscit.</l>
      <l n="284">«Virtus vestra, viri, varios experta labores,</l>
      <l n="285">Vel modo laudis, ait, vel erit modo digna repulsae.</l>
      <l n="286">Urbs inimica Deo, divini nescia cultus,</l>
      <l n="287">Subdita daemonibus, veteri spoliata vigore,</l>
          <pb n="180"/>
      <l n="288">Iam quasi fracta tremit. Si vos instare potenter</l>
      <l n="289">Viderit, obstandi nullos meditabitur ausus;</l>
      <l n="290">At si deficitis, cras viribus haec reparatis</l>
      <l n="291">Acrius obstabit. Dum tempus adesse videtis,</l>
      <l n="292">Currite! dura capi, Christo miserante, patebit.</l>
      <l n="293">Difficilem quemvis facilem facit ipse laborem.</l>
      <l n="294">Hoc duce confisi, bellis imponite finem,</l>
      <l n="295">Atque invadendam cuncti properemus ad urbem».</l>
      <l n="296">His animat dictis Robertus corda suorum.</l>
      <l n="297">Ascensis scalis properant conscendere muros,</l>
      <l n="298">Seque voluntati promtos ducis affore spondent.</l>
      <l n="299">Sic auriga bonus veloces cedere cursu</l>
      <l n="300">Dum cognoscit equos, parcit, patiturque morari;</l>
      <l n="301">Inde reformatos reparatis flatibus ire</l>
      <l n="302">Coeptum cogit iter, stimulisque frequentibus urget,</l>
      <l n="303">Dum cursum peragant, et eos praecedere victi</l>
      <l n="304">Vincere qui soleant, cauto ducente magistro.</l>
      <l n="305">Dux ubi persensit capiendis moenibus omnes</l>
      <l n="306">Insudare suos, insudat et ipse ferendis</l>
      <l n="307">Sollicitus scalis; ut progrediantur ad alta</l>
      <l n="308">Praecipit inde suis. Illi conscendere muros</l>
      <l n="309">Unanimes properant; e contra tota Panormi</l>
      <l n="310">Gens astat muris per propugnacula sparsa.</l>
      <l n="311">Unus utrique labor populo, diversa sed illis</l>
      <l n="312">Causa fuit; cupit hic urbem capere, ille tueri;</l>
      <l n="313">Altera pars pro se, pro natis, coniuge constat,</l>
      <l n="314">Altera grata duci fieri studet urbe subacta.</l>
      <l n="315">Dum tanto populus confligit uterque labore,</l>
      <l n="316">Prospera Roberto fuit et miserabilis urbi</l>
      <l n="317">Actio fortunae, subito quia coetus equestris</l>
      <l n="318">Egressus scalis murorum dum petit alta,</l>
      <l n="319">Propugnatores Siculi dant terga trementes.</l>
      <l n="320">Urbe nova capta veteri clauduntur in urbe.</l>
      <l n="321">Gens Agarena, videns se viribus omnibus esse</l>
      <l n="322">Exutam, tota spe deficiente salutis</l>
          <pb n="182"/>
      <l n="323">Suppliciter poscit, miseros miseratus ut eius</l>
      <l n="324">Respiciat casus, neque dux condigna rependat.</l>
      <l n="325">Cuncta duci dedunt, se tantum vivere poscunt.</l>
      <l n="326">Deditione sui facta meruere favorem</l>
      <l n="327">Exorare ducis placidi; promittitur illis</l>
      <l n="328">Gratia cum vita. Nullum proscribere curat,</l>
      <l n="329">Observansque fidem promissi, laedere nullum,</l>
      <l n="330">Quamvis gentiles essent, molitur eorum.</l>
      <l n="331">Omnes subiectos sibi lance examinat aequa,</l>
      <l n="332">Glorificansque Deum templi destruxit iniqui</l>
      <l n="333">Omnes structuras, et qua muscheta solebat</l>
      <l n="334">Esse prius, matris fabricavit Virginis aulam;</l>
      <l n="335">Et quae Machamati fuerat cum daemone sedes,</l>
      <l n="336">Sedes facta Dei, fit dignis ianua coeli.</l>
      <l n="337">Munia castrorum fecit robusta parari,</l>
      <l n="338">Tuta quibus contra Siculos sua turba maneret,</l>
      <l n="339">Addidit et puteos alimentaque commoda castris.</l>
      <l n="340">Obsidibus sumptis aliquot castrisque paratis,</l>
      <l n="341">Reginam remeat Robertus victor ad urbem,</l>
      <l n="342">Nominis eiusdem quodam remanente Panormi</l>
      <l n="343">Milite, qui Siculis datur amiratus haberi.</l>
      <l n="344">Omnes cum Stephano Paterano protinus Argos,</l>
      <l n="345">Qui Bari fuerant capti, permisit abire.</l>
      <l n="346">Sic impunitos quia dux placidissimus hostes</l>
      <l n="347">Dimittebat, eis ut amantibus ipse placebat.</l>
      <l n="348">Barinis, Calabris, dux obsidibusque Panormi</l>
      <l n="349">Militibusque suis vadit comitatus ad urbis</l>
      <l n="350">Moenia Melfensis. Caput haec erat urbibus illis</l>
      <l n="351">Omnibus, est et adhuc, quas continet Appula tellus.</l>
      <l n="352">Illius comites regionis et undique clari</l>
      <l n="353">Confluxere viri; vult quisque revisere tanti</l>
      <l n="354">Principis aspectum; Petro genitore creatus</l>
      <l n="355">Praedicto solus Petrus huc accedere sprevit.</l>
      <l n="356">Huius, defuncto Gosfrido fratre priori,</l>
      <l n="357">Ius patrium manibus successerat atque nepotum,</l>
      <l n="358">Donec provectus soboles fraterna Ricardus</l>
      <l n="359">Esset ad aetatem dominandi legibus aptam.</l>
          <pb n="184"/>
      <l n="360">Dux Petro suspectus erat, quia prorsus eunti</l>
      <l n="361">Ad fines Siculos vires adhibere negarat.</l>
      <l n="362">Dux tamen ablata formidine convocat illum,</l>
      <l n="363">Et sibi concessum dicens a fratre Tarentum,</l>
      <l n="364">Fraterni repetit ius muneris. Ipse negavit</l>
      <l n="365">Reddere quae fuerant armis superata paternis.</l>
      <l n="366">Hac gravis inter eos oritur dissensio causa;</l>
      <l n="367">Ac veniens Andrum, varios ad bella paratus</l>
      <l n="368">Coepit inire Petrus; nova praecipit arma parari,</l>
      <l n="369">Auget militiam, suffragia poscit ubique,</l>
      <l n="370">Quaeque sui iuris servari tuta laborat.</l>
      <l n="371">Interea Tranum praeclari nominis urbem</l>
      <l n="372">Divitiis, armis et multa gente repletam,</l>
      <l n="373">Obsidione parat dux subdere. Petrus ad urbem</l>
      <l n="374">Electos bis sex equites agit, ut sibi cives</l>
      <l n="375">Alliceret monitis, confortarentur et eius</l>
      <l n="376">Aspectu viso. Qui dum sua verba loquendo</l>
      <l n="377">Protrahit in longum, subito Robertus et eius</l>
      <l n="378">Diffusus campis apparuit undique miles.</l>
      <l n="379">Obsessi cives decies iam quinque diebus</l>
      <l n="380">Convenere Petrum simul intra moenia clausum;</l>
      <l n="381">Orant, ut faveat comes urbis deditioni:</l>
      <l n="382">Damna quidem nequeunt perferre diutius urbis.</l>
      <l n="383">Hoc primo fieri nimio moerore gravatus</l>
      <l n="384">Ille negat; tandem lacrimans, cogentibus illis,</l>
      <l n="385">Poscit cum sociis ut liber abire sinatur;</l>
      <l n="386">Sicque duci fieri concessit deditionem.</l>
      <l n="387">A duce non patitur discedens urbe videri</l>
      <l n="388">Atque ducem voluit nullatenus ipse videre,</l>
      <l n="389">Tam ducis horrendum ducebat cernere vultum.</l>
      <l n="390">Trani, cuius erat laus clarior, urbe recepta,</l>
      <l n="391">Se Iuvenacenses dedunt et Buxilienses.</l>
      <l n="392">Buxiliae Petri fuerant, Iuvenacus Amici,</l>
      <l n="393">Cui patruus Petri pater extitit. Hunc, quia fratri</l>
      <l n="394">Contulit auxilium, dux oderat, et quia fines</l>
      <l n="395">Dalmaticos sine velle suo temptavit adire.</l>
      <l n="396">His dux espertis, cupiens sibi subdere Petrum,</l>
          <pb n="186"/>
      <l n="397">Obsidione parat circumvallare Coretum.</l>
      <l n="398">Petrus, ut hunc audit castrum circumdare castris,</l>
      <l n="399">Non audens armis contendere, moenibus Andri</l>
      <l n="400">Excipitur tutus. Qui dum prodisset ab Andro,</l>
      <l n="401">Tranensi praedam deferre profectus ab urbe,</l>
      <l n="402">Atque equites essent decies hunc quinque secuti,</l>
      <l n="403">Guido quater denos equites induxerat urbi,</l>
      <l n="404">Ex ducis edicto, germanus coniugis eius.</l>
      <l n="405">Egreditur subito, diffuso milite campis.</l>
      <l n="406">Inde Petrum capiunt, et se prius inficiatum</l>
      <l n="407">Praesentare duci vel praesentare coactum.</l>
      <l n="408">Imposuit finem ducis haec captura labori.</l>
      <l n="409">Sed tandem fidei iurando iure ligatus</l>
      <l n="410">Solvitur, et recipit quae perdidit omnia Petrus.</l>
      <l n="411">Liber abit, solo Trani privatus honore.</l>
      <l n="412">Interea ducis egregii populosa frequenter</l>
      <l n="413">Poscit Amalfis opem, cui vectigalia dudum</l>
      <l n="414">Annua detulerat, nimis impugnante Gisulfo,</l>
      <l n="415">Semper turbatam terraque marique reclamans.</l>
      <l n="416">Robertus questu populi stimulante, Gisulfo</l>
      <l n="417">Mandat Amalficolas cesset vexare, tributum</l>
      <l n="418">Ferre sibi solitos; veteris corrumpere nolit</l>
      <l n="419">Foedus amicitiae; cessare sororius illum</l>
      <l n="420">Cogat amor; meritasque vices se reddere spondet.</l>
      <l n="421">Haec sibi legatis mandata ferentibus ille</l>
      <l n="422">Dicta superba refert; negat esse sua fruiturum</l>
      <l n="423">Pace ducem, nisi digna sibi famulamina solvat.</l>
      <l n="424">Non perferre valens tanti responsa tumoris,</l>
      <l n="425">Fervidus innumera comitatus gente Salernum</l>
      <l n="426">Dux adit, et terrae parat et maris obsidionem.</l>
      <l n="427">Quartus erat mensis completus ab obsidione;</l>
      <l n="428">Tanta fames miserae cives invaserat urbis,</l>
      <l n="429">Ut canibus vel equis vel muribus aut asinorum</l>
      <l n="430">Turba cadaveribus vix vivere posset edendo.</l>
      <l n="431">Egressus quidam patre civis in urbe relicto</l>
      <l n="432">In castris aderat. Canis hunc rimata sagaci</l>
          <pb n="188"/>
      <l n="433">Nare petit, laribus fuerat quae fota paternis.</l>
      <l n="434">Huic dabat ille cibos, et postquam sufficienti</l>
      <l n="435">Pasta cibo fuerat, circa praecordia quosdam</l>
      <l n="436">Apposito sacco panes inferre solebat,</l>
      <l n="437">Quorum commoditas vitae foret apta diurnae.</l>
      <l n="438">Hos celeri cursu rediens — mirabile dictu —</l>
      <l n="439">Et nusquam remorans canis ad sua tecta ferebat;</l>
      <l n="440">Sic alimenta sagax dominoque sibique parabat.</l>
      <l n="441">Esuriem tantam quidam non ferre valentes,</l>
      <l n="442">Egressi cives octavi tempore mensis,</l>
      <l n="443">Interrupta duci Roberto moenia pandunt,</l>
      <l n="444">Aptior ingressus potuit qua parte videri.</l>
      <l n="445">Terruit urbs animum Roberto capta Gisulfi.</l>
      <l n="446">Conscendit turrim, quae facta cacumine montis</l>
      <l n="447">Praeminet urbanis, natura cuius et arte</l>
      <l n="448">Est gravis accessus; non hac munitior arce</l>
      <l n="449">Omnibus Italiae regionibus ulla videtur.</l>
      <l n="450">Expugnat validis Robertus viribus arcem.</l>
      <l n="451">At valido cum forte ducis petraria saxi</l>
      <l n="452">Ictu dimissi perculsa fuisset ab alto,</l>
      <l n="453">Avulsum lignum Roberti nobile pectus</l>
      <l n="454">Sauciat incauti; sed non post tempore multo,</l>
      <l n="455">Auxiliante Deo, recipit caro laesa salutem.</l>
      <l n="456">Redditus incolumis, magis expugnare Gisulfum</l>
      <l n="457">Nititur. Ille suam fortunam dum videt esse</l>
      <l n="458">Casibus extremis positam, quia nulla salutis</l>
      <l n="459">Spes erat, arbitrio sese ducis et sua dedit;</l>
      <l n="460">Orat sola sibi libertas detur eundi,</l>
      <l n="461">Iusque duci proprium dimittens, liber abivit.</l>
      <l n="462">Gregorium papam spoliatus honore Salerni</l>
      <l n="463">Appetiit primum. Venientem papa benigne</l>
      <l n="464">Suscipit, et regio Campanica traditur illi.</l>
      <l n="465">Urbe triumphata gaudet Robertus et arce,</l>
      <l n="466">Et ne posterius sibi gens infida repugnet,</l>
      <l n="467">Munivit summam fidis custodibus arcem.</l>
      <l n="468">Inferiore situ fit inexpugnabile castrum,</l>
          <pb n="190"/>
      <l n="469">Quo sibi subiecti valeant consistere tuti. </l>
      <l n="470">Urbs Latii non est hac deliciosior urbe; </l>
      <l n="471">Frugibus, arboribus vinoque redundat et unda; </l>
      <l n="472">Non ibi poma, nuces, non pulchra palatia desunt, </l>
      <l n="473">Non species muliebris abest probitasque virorum.</l>
      <l n="474">Altera planiciem pars obtinet, altera montem,</l>
      <l n="475">Et quodcunque velis terrave marive ministrat.</l>
      <l n="476">Hac adquisita simul adquisivit Amalfin.</l>
      <l n="477">Urbs haec dives opum, populoque referta videtur,</l>
      <l n="478">Nulla magis locuples argento, vestibus, auro,</l>
      <l n="479">Partibus innumeris. Hac plurimus urbe moratur</l>
      <l n="480">Nauta, maris coelique vias aperire peritus.</l>
      <l n="481">Huc et Alexandri diversa feruntur ab urbe,</l>
      <l n="482">Regis et Antiochi; gens haec freta plurima transit; </l>
      <l n="483">His Arabes, Libi, Siculi noscuntur et Afri: </l>
      <l n="484">Haec gens est totum notissima paene per orbem</l> 
      <l n="485">Et mercanda ferens et amans mercata referre.</l>
      <l n="486">His sibi subiectis, quae disponenda fuere</l>
      <l n="487">Omnia disponit; Troiam dux ipse revisit.</l>
      <l n="488">Dumque moraretur Troianae moenibus urbis,</l>
      <l n="489">Nobilis advenit Lambardus marchio quidam,</l> 
      <l n="490">Nobilibus patriae multis comitantibus illum.</l>
      <l n="491">Azo vocatus erat; secum deduxit Hugonem</l>
      <l n="492">Illustrem natum; ducis huic ut filia detur</l>
      <l n="493">Exigit in sponsam. Comites proceresque vocari</l>
      <l n="494">Quaque facit super his dux consulturus ab urbe.</l>
      <l n="495">Horum consiliis Roberti filia nato</l>
      <l n="496">Traditur Azonis; taedas ex more iugales</l>
      <l n="497">Et convivando celebrant et multa ferendo.</l>
      <l n="498">Cunctis, coniugii quae postulat ordo, peractis,</l>
      <l n="499">Sollicitat comites dux et quoscunque potentes,</l> 
      <l n="500">Dona petens, laeti quibus et vir et uxor abire</l> 
      <l n="501">Donati valeant. Nec enim prius, imperiales</l>
      <l n="502">Altera cum proles thalamos Michaelis adisset</l>
          <pb n="192"/>
      <l n="503">Quodlibet auxilium dederant. Communiter illi</l>
      <l n="504">Omnes tristantur, quasi vectigalia posci</l>
      <l n="505">A duce mirantes; sed non obstare valentes,</l>
      <l n="506">Et mulos et equos diversaque munera praebent.</l>
      <l n="507">His generum donans, addens sua, classe parata</l>
      <l n="508">Ad sua cum magno patremque remisit honore.</l>
      <l n="509">Normanni comites conquesti saepe vicissim</l>
      <l n="510">A duce tractari se tam male tamque moleste,</l>
      <l n="511">Occuluere diu male fidi pectoris iram.</l>
      <l n="512">Tandem consiliis Iordanem patre Ricardo</l>
      <l n="513">Participant natum; patruo simul omnia pandunt</l>
      <l n="514">Rannulfo comiti; quorum sibi consociatis</l>
      <l n="515">Fisi praesidiis, Petrus et Gosfridus aperta</l>
      <l n="516">Mentis fraude ducem coepere lacessere bellis.</l>
      <l n="517">Amissaeque nepos terrae memor Abagelardus,</l>
      <l n="518">Filius Unfredi, toto conamine temptat</l>
      <l n="519">Infestare ducem, socio Gradilone, sororem</l>
      <l n="520">Cui dedit uxorem. Nec Balduinus eorum</l>
      <l n="521">Defuit auxiliis, et lingua doctus et armis.</l>
      <l n="522">His comes Henricus, comes et sociatus Amicus,</l>
      <l n="523">Doctior his aderat Robertus de Scabioso</l>
      <l n="524">Monte comes dictus, Gosfredi frater, et ambo</l>
      <l n="525">Orti germana fuerant ducis. Ira nepotes</l>
      <l n="526">Accendebat in hunc cunctis praestare volentem.</l>
      <l n="527">Omnes hi privare ducem conantur honore.</l>
      <l n="528">Haec dissensio non loca concutit Appula tantum,</l>
      <l n="529">Sed Calabris etiam ac Lucanis regnat in oris</l>
      <l n="530">Nec non Campanis. Metus est hostilis ubique;</l>
      <l n="531">Latronum rabies passim bachatur, et omnes</l>
      <l n="532">Per partes Italas raptorum copia crevit.</l>
      <l n="533">In partes varias Normannica contio tendit;</l>
      <l n="534">Sed quamvis hostes essent ducis agmine plures,</l>
      <l n="535">Pars bello melior Roberto semper adhaeret.</l>
      <l n="536">Redditur urbs Petro Tranensis, et Abagelardo,</l>
          <pb n="194"/>
      <l n="537">Coniuge prole data, dedit Argiricius urbem</l>
      <l n="538">Egregiam Bari, quam dux commiserat ipsi.</l>
      <l n="539">Non tamen, urbibus his hac tempestate remotis,</l>
      <l n="540">Gens ab amore ducis Iuvenaci fida recedit.</l>
      <l n="541">Unanimes optant parere fideliter illi.</l>
      <l n="542">Argiricius hos monet ut reddatur Amico</l>
      <l n="543">Urbs, sua quae fuerit; quam si non reddere vellent,</l>
      <l n="544">Obsidibus natis hunc se donare minatur</l>
      <l n="545">A duce commissis dudum sibi. Non tamen illi</l>
      <l n="546">Postposuere fidem, contempto prolis amore,</l>
      <l n="547">Seque duci dicunt servare perhenniter illam.</l>
      <l n="548">Hanc adipiscendam multis stipatus ad urbem</l>
      <l n="549">Cum Petri comitis comitatu vadit Amicus.</l>
      <l n="550">Affuit obsessae simul Argiricius urbi</l>
      <l n="551">Cum populo Bari, Trani pariterque Choreti.</l>
      <l n="552">Andrenses etiam cum Buxiliensibus assunt.</l>
      <l n="553">Gens Iuvenacensis non obsidione vel armis</l>
      <l n="554">Territa stat fortis; defendere moenia curat,</l>
      <l n="555">Et ponit vigiles, obsistit et acriter illis,</l>
      <l n="556">Qui foris insistunt. Hi pugnant, illa repugnat.</l>
      <l n="557">Impugnata licet terra marique fuisset,</l>
      <l n="558">Arte capi nulla valuit. Legatus ab urbe</l>
      <l n="559">Forte Betontina fictos deferre iubetur</l>
      <l n="560">Rumores; caute Guilermus adinvenit illos</l>
      <l n="561">Filius Ivonis, cui dux concesserat urbem.</l>
      <l n="562">«Ecce Rogerus adest Roberti filius», inquit</l>
      <l n="563">Nuncius, «et multas equitum peditumque catervas</l>
      <l n="564">Dux sibi ducendas dedit». Hunc properasse putantes,</l>
      <l n="565">Diffugiunt cuncti quos urbis ad obsidionem</l>
      <l n="566">Duxerat, ut captam sibi subdere possit, Amicus.</l>
      <l n="567">Dux licet audierit tot convenisse rebelles,</l>
      <l n="568">Nullo concutitur terrore; vel arte vel armis</l>
      <l n="569">Omnes exsuperat; monitis quam dulcibus illos</l>
      <l n="570">Allicit, hos bello domitat; versutus et audax</l>
      <l n="571">Novit utrosque modos; adimit sua castra quibusdam,</l>
          <pb n="196"/>
      <l n="572">Quosdam blanditiis verborum commovet ultro</l>
      <l n="573">Tradere, quae nequeunt violento marte parari.</l>
      <l n="574">Sic iuxta Bradanum dimissa flumen equestri</l>
      <l n="575">Gente sua, Calabras cum parte profectus ad oras,</l>
      <l n="576">Et Cusentinos sibi pacificavit, et illos</l>
      <l n="577">Deduxit rediens ad bella pedestria promtos.</l>
      <l n="578">His comitatus abit; tamen erogat ante sequaci,</l>
      <l n="579">Quod potuit, populo. Properat confligere contra</l>
      <l n="580">Omnes infidos. Iuvenacus fida recepit</l>
      <l n="581">Hinc equites aliquot. Qua noverat Abagelardum</l>
      <l n="582">Esse, petit primum violento robore Barum.</l>
      <l n="583">Barensis populus numero confisus et eius</l>
      <l n="584">Quem sequitur ductu, ducis utpote Marte valentis</l>
      <l n="585">Cum duce congreditur. Lorica sed Abagelardi</l>
      <l n="586">Cuspide perfoditur; corpus perfossa tueri</l>
      <l n="587">Non valet armati; bellorum saucius ultra</l>
      <l n="588">Vim perferre nequit; sua gens fugit urbis adusque</l>
      <l n="589">Moenia. Robertus Iuvenacum victor adire</l>
      <l n="590">Mox parat. Huic properat procedere turba fidelis</l>
      <l n="591">Obvia. Quis posset tantas expromere grates,</l>
      <l n="592">Quantas cuique refert! Laudat communiter omnes,</l>
      <l n="593">Pignoribus caris quia praeposuere tenorem</l>
      <l n="594">Promissae fidei. Tunc omnibus oscula praebens,</l>
      <l n="595">«Ne timeatis, ait; non deformabit Amicus</l>
      <l n="596">Quemlibet ex pueris, omni quia postulat arte</l>
      <l n="597">Ut mea reddatur sibi gratia». Taliter illi</l>
      <l n="598">Respondet populus: «Tua nos praecepta paratos</l>
      <l n="599">Crede sequi, totam domino committere curam</l>
      <l n="600">Natorum; quia nullus amor removere valebit</l>
      <l n="601">Nos ab amore tuo. Tantum servator amoris</l>
      <l n="602">Sis petimus nostri dominator et esto benignus».</l>
      <l n="603">Auditis populi precibus favet ille precantis.</l>
      <l n="604">Annis tota sui tribus est solvenda tributi</l>
      <l n="605">Pactio, dimidii concessa perenniter illis.</l>
      <l n="606">His ita dimissis properat remeare Salernum.</l>
          <pb n="198"/>
      <l n="607">Dum redit, hostiles vicos et castra subacta</l>
      <l n="608">Donat militibus. Faciebat proelia saepe</l>
      <l n="609">Diversis diversa locis. Fortuna favoris</l>
      <l n="610">Auxilium praebebat ei, quod, dum male fida</l>
      <l n="611">Ascolus appetitur, certamine captus equestri</l>
      <l n="612">Est Balduinus. Castellum nomine Vicum</l>
      <l n="613">Vi capit; hic Gradilo privatur lumine captus,</l>        
      <l n="614">Testibus exuitur; sed Balduinus habere</l>
      <l n="615">Illaesos artus permittitur; hunc tamen arcent</l>
      <l n="616">Carcere custodes, quia faveat Abagelardo.</l>
      <l n="617">Pervenit his gestis, quo coeperat ire, Salernum.</l>
      <l n="618">A Iordane duci poscentes foedera pacis</l>
      <l n="619">Assunt legati. Dux, ni discordia cesset,</l>
      <l n="620">Dilapsura brevi quia plurima praemeditatus</l>
      <l n="621">Commoda, legatis placido respondet amore.</l>
      <l n="622">Inducias ponit; fit sponsio colloquiorum,</l>
      <l n="623">Constituitque diem. Legati non sine magna</l>
      <l n="624">Laetitia redeunt, quia tam gratanter ab ipso</l>
      <l n="625">Suscepti fuerant, et nuntia laeta reportant.</l>
      <l n="626">Iordani placuere satis quaecunque recensent.</l>
      <l n="627">Hoc infra tempus Iuvenacum mittere quosdam</l>
      <l n="628">Dux equites lectos procurans, praecipit illis</l>
      <l n="629">Non tantum prodesse suis, sed obesse laborent</l>
      <l n="630">Hostibus, hosque modo poterunt quocunque molestent.</l>
      <l n="631">Hii postquam longo — nec enim fas pergere recto</l>
      <l n="632">His erat — adveniunt Iuvenacum tramite ducti</l>
      <l n="633">Callibus obliquis, aderat quia plurimus hostis,</l>
      <l n="634">Infestare ducis coepere viriliter hostes;</l>
      <l n="635">Quique prius soliti fuerant inferre rapinas,</l>
      <l n="636">Se doluere pati; nequeunt incedere tuti.</l>
      <l n="637">Iordanis princeps et dux studuere statuto</l>
      <l n="638">Ire die Sarnum. Pax firma fit inter utrumque;</l>
      <l n="639">Est cum Rannulfo simili firmata tenore.</l>
      <l n="640">Alter erat patruus Iordanis, avunculus alter.</l>
      <l n="641">His ita sedatis, dux Appula castra requirit,</l>
      <l n="642">Et Spinaciolum, muro quod Amicus et armis</l>
          <pb n="200"/>
      <l n="643">Munierat castrum, quo non cum milite pauco</l>
      <l n="644">Filius eius erat, equites comprendit et omnes.</l>
      <l n="645">Filius est solus fugiens elapsus Amici.</l>
      <l n="646">Perdere plura timens pacem deposcit Amicus.</l>
      <l n="647">Dux illi placidus favet, obsidibusque receptis</l>
      <l n="648">Laetificat moestos reddendo pignora patres,</l>
      <l n="649">Et Iuvenacenses desistunt plangere matres.</l>
      <l n="650">Perterrent tumidos haec foedera facta nepotes;</l>
      <l n="651">Roberti comitis dux Gofridique nepotum</l>
      <l n="652">Non mala respexit tolerata, sed immemor irae,</l>
      <l n="653">Dum veniam poscunt, indulget avunculus illis.</l>
      <l n="654">His fisus sociis, comitatus milite multo,</l>
      <l n="655">Obsedit Barum. Socer Argiricius huius</l>
      <l n="656">Qui solus pacem vitaverat Abagelardi,</l>
      <l n="657">Urbe ducem recipit, genero qui pacis et urbis</l>
      <l n="658">Extorri facto ducis est reparatus amori.</l>
      <l n="659">Sic quia pace ducis non fungitur Abagelardus,</l>
      <l n="660">Et patrii iuris loca deserit, et Danaorum</l>
      <l n="661">Exul adit terras, cum rector Alexius esset</l>
      <l n="662">Imperii: clemens hunc suscipit ille benigne,</l>
      <l n="663">Tractat honorifice, dat multa. Sed invida, nulli</l>
      <l n="664">Parcere quae curat, iuveniles mors subit artus;</l>
      <l n="665">Quique regressurum se credidit esse potentem</l>
      <l n="666">Diversi generis cum fascibus atque triumphis,</l>
      <l n="667">Exul apud Danaos et mortuus est et humatus.</l>
      <l n="668">Dux sibi coniunctis Barensibus obsidet auctis</l>
      <l n="669">Agminibus Tranum, Petro stimulante rebelle.</l>
      <l n="670">Hac dux uxorem dimittit in obsidione.</l>
      <l n="671">Non sine militibus multis petit ipse Tarentum;</l>
      <l n="672">Protinus obsessum terraque marique recepit.</l>
      <l n="673">Hinc positis castris Castellum victor Aneti</l>
      <l n="674">Obsidet. Inde Petrum comitem miserabilis angit</l>
      <l n="675">Anxietas, quia visa duci fortuna favere</l>
      <l n="676">Est inimica sibi, pacem veniamque requirit.</l>
      <l n="677">Dux per legatos, quos miserat ille, relegat,</l>
      <l n="678">Ut sibi cum Trano Castellum donet Aneti;</l>
          <pb n="202"/>
      <l n="679">Ni dabit ista, frui non pace merebitur eius.</l>
      <l n="680">Vestibus incultis Petrus est ad castra profectus;</l>
      <l n="681">Subintrat, veniam pacis cum foedere poscens.</l>
      <l n="682">Custodes castri vocat et descendere iussit</l>
      <l n="683">Turribus; hi iussi Roberto moenia tradunt.</l>
      <l n="684">Tradidit et Tranum, ducis ut sibi gratia detur,</l>
      <l n="685">Efficiturque suus iurando iure fidelis.</l>
      <l n="686">Cervices rigidas sic dux astutus et audax</l>
      <l n="687">Flectere, sic finem bellis imponere novit.</l>
      <trailer>Explicit liber tertius.</trailer>
                </lg>
          </div>
          <pb n="204"/>
          <div type="Book" n="IV">          
                <head>INCIPIT LIBER QUARTUS</head>
                <lg>                                     
      <l n="1">His Michael solii deiectus ab arce diebus,</l>
      <l n="2">Cuius in insontem Romanum dira voluntas</l>
      <l n="3">Arserat indigne, socio sibi fratre repulso,</l>
      <l n="4">Monachus efficitur. Roberti filia moeret</l>
      <l n="5">Deponi socium; miser exulat ille coactus.</l>
      <l n="6">Urbibus et castris sibi circumquaque subactis,</l>
      <l n="7">Appula dimittens loca dux parat ire Salernum.</l>
      <l n="8">Partibus Esperiae, quem Barcilona tremebat,</l>
      <l n="9">Venerat insignis comes hanc Raimondus ad urbem,</l>
      <l n="10">Ut nuptura ducis detur sibi filia poscens.</l>
      <l n="11">Huic maior natu nubtum datur. Altera nubsit</l>
      <l n="12">Egregio comiti Francorum stemmate claro;</l>
      <l n="13">Ebalus hic dictus, subcombere nescius hosti,</l>
      <l n="14">Belligeras acies ad proelia ducere doctus</l>
      <l n="15">Et facundus erat, linguaque manuque vigebat.</l>
      <l n="16">Illis Gregorius Beneventum papa diebus</l>
      <l n="17">Advenit. Urbs erat haec Romano subdita papae</l>
      <l n="18">Atque sui iuris. Quia dux obsederat urbem,</l>
      <l n="19">Aegre papa tulit. Veniam Robertus ut huius</l>
      <l n="20">Impetret offensae, papae properavit ad urbem,</l>
      <l n="21">Supplicat et pedibus sancti dans oscula patris,</l>
      <l n="22">Suscipitur (tanti persona vigoris honore</l>
      <l n="23">Digna videbatur), considere papa coegit.</l>
      <l n="24">Soliloquum, cunctis astantibus inde remotis,</l>
      <l n="25">Consilium tenuere diu; tum papa fideles</l>
      <l n="26">Convocat; ex papae secretum iussibus horum</l>
      <l n="27">Panditur; allatus liber est evangeliorum;</l>
      <l n="28">Dux papae iurat, fuerit dum vita superstes,</l>
      <l n="29">Observaturum fidei se iura perhennis</l>
      <l n="30">Ecclesiae sanctae, totus cui subiacet orbis.</l>
      <l n="31">Romani regni sibi promisisse coronam</l>
      <l n="32">Papa ferebatur, quia rex Henricus ab illo</l>
      <l n="33">Damnatus fuerat propter commissa nefandis</l>
          <pb n="206"/>
      <l n="34">Accumulata modis. Nec enim venundare sanctas</l>
      <l n="35">Ecclesias veritus, perversum dogma colebat</l>
      <l n="36">Symonis, et nullum donabat pontificali</l>
      <l n="37">Culmine praeter eos, qui maxima dona tulissent.</l>
      <l n="38">Incestus etiam turpes et turpe subire</l>
      <l n="39">Ausus adulterium, vitam ducebat iniquam;</l>
      <l n="40">Sacrilegus, moechus, consortia nulla proborum,</l>
      <l n="41">Sed reprobi coetus collegia semper amabat.</l>
      <l n="42">His vitiis virtus sancti contraria papae</l>
      <l n="43">Gregorii, regno deponi iudicat illum.</l>
      <l n="44">Saxonibus mandat perhiberi rex apud ipsos</l>
      <l n="45">Desinat ulterius, totis et viribus obstent;</l>
      <l n="46">Accitosque duces Guelfumque ducemque Rodulfum</l>
      <l n="47">Admonet, Henrico Petri pro parte resistant</l>
      <l n="48">Et Pauli, Symon quibus insurrexerat alter.</l>
      <l n="49">Esse putabatur concessa corona Rodulfo.</l>
      <l n="50">Is sibi Saxonibus multo cum milite iunctis</l>
      <l n="51">Indixit bellum papae venerabilis hosti.</l>
      <l n="52">Et populus regi dampnato multus adhaeret,</l>
      <l n="53">Ius patrium recolens, aliumque inducere nolens</l>
      <l n="54">Haeredem regno. Grave fit certamen utrimque:</l>
      <l n="55">Dura quidem gens est et cedere nescia; magnis</l>
      <l n="56">Ictibus inter se, hinc Lotharingi, Saxones inde</l>
      <l n="57">Certatim feriunt; alternis vulnera reddunt</l>
      <l n="58">Vulneribus; stat quisque studens obstare vicissim;</l>
      <l n="59">Et perhibentur ibi triginta caesa virorum</l>
      <l n="60">Milia, sed neutro populo cedente Radulfus</l>
      <l n="61">Occidit, et fessus populus defecit uterque</l>
      <l n="62">Se quasi victorem percepta morte Rodulfi</l>
      <l n="63">Gaudens Henricus, quem regni depositorem</l>
      <l n="64">Noverat esse sui, papam infestare laborat.</l>
      <l n="65">Romam obsessurus magna cum gente venire</l>
      <l n="66">Nititur. Hoc prudens comperto papa favorem</l>
      <l n="67">Curat habere ducis, succurrat ut ipse labori</l>
      <l n="68">Promptus ad arma suo, vires et deprimat hostis.</l>
      <l n="69">Pacis perpetuae Beneventi foedere pacto,</l>
      <l n="70">Gregorius Romam remeavit, duxque Salernum.</l>
          <pb n="208"/>
      <l n="71">Hac, Mathaee, tibi construxit in urbe decoris</l>
      <l n="72">Aecclesiam miri; sibi nobilis aula paratur.</l>
      <l n="73">Dedecus illatum genero prolique repulsae</l>
      <l n="74">Sedibus augustis non sollicitudine parva</l>
      <l n="75">Cor ducis accendit. Gravis haec iniuria multis</l>
      <l n="76">Esse videbatur ducis: hanc desiderat ultum</l>
      <l n="77">Ire. Senex quidam regni Nichoferus habenas</l>
      <l n="78">Sumpserat, ignavus bello, tamen ingeniosa</l>
      <l n="79">Mente sagax; contra furtiva pericula cautus,</l>
      <l n="80">Imbellis, metuens plus quam metuendus habetur.</l>
      <l n="81">Militiae princeps sustentat Alexius illum,</l>
      <l n="82">Astuta ratione vigens et strenuus armis.</l>
      <l n="83">Pectore clarus erat clarisque parentibus ortus.</l>
      <l n="84">Annos iste suae plures aetatis ab ipso</l>
      <l n="85">Flore iuventutis primaevo duxit in armis;</l>
      <l n="86">Si quid oportebat fieri grave, non dubitabat</l>
      <l n="87">Imperio sancto sibi praecipiente subire.</l>
      <l n="88">Hostes imperii, Basilachius atque Brienus,</l>
      <l n="89">Insignes Graeci, bellis opibusque potentes,</l>
      <l n="90">Hoc duce sunt victi; victori cessit uterque.</l>
      <l n="91">Nam sibi non longe dum congrederetur ab Urbe,</l>
      <l n="92">Bellando victus cedit capiturque Brienus.</l>
      <l n="93">Victus Alexina cessit Basilachius arte.</l>
      <l n="94">Alter in alterius congressum dum properaret,</l>
      <l n="95">Proxima castra die cedente locantur utrimque.</l>
      <l n="96">Nocte fugam prudens simulavit Alexius illa,</l>
      <l n="97">Castris dimissis, neque tota remota supellex</l>
      <l n="98">Eius erat, quaedam tentoria fixa manebant.</l>
      <l n="99">Haec dimissa fugae iumentaque luce sequenti</l>
      <l n="100">Effecere fidem, castrisque relicta supellex.</l>
      <l n="101">Contra se nullos ubi vidit adesse paratus</l>
      <l n="102">Hostilis belli, castris sine gente relictis,</l>
      <l n="103">Circumquaque suis Basilachius imperat ire,</l>
      <l n="104">Siquos excipiunt ab equis vel gente tumultus,</l>
          <pb n="210"/>
      <l n="105">Ut sibi notificent. Mussantis nulla cohortis</l>
      <l n="106">Vox, nullus potuit sonus aut hinnitus equorum</l>
      <l n="107">Audiri. Sperat Basilachius omnia tuta,</l>
      <l n="108">Atque suis hostem pro viribus expavefactum</l>
      <l n="109">Credit inisse fagam. Coenantem crapula somno</l>
      <l n="110">Aggravat, et castris gens tota quieta iacebat.</l>
      <l n="111">Callibus occultis advectus Alexius hostes</l>
      <l n="112">Irrumpens subito perterruit. His, quia noctis</l>
      <l n="113">Obstabant tenebrae, nusquam loca tuta patebant;</l>
      <l n="114">Spes est nulla fugae; capiuntur et interimuntur.</l>
      <l n="115">His sopor et vini dederat violentia multa</l>
      <l n="116">Segnitiem; nec abire valent nec ad arma reverti.</l>
      <l n="117">Lumine privatus Basilachius et tibi captus</l>
      <l n="118">Legatur, nichil ipse videns, Nichofore, videndus,</l>
      <l n="119">Imperio cuius praesumpserat esse rebellis.</l>
      <l n="120">Impiger et cautus sic victor Alexius hostes</l>
      <l n="121">Imperii multos armis superavit et arte.</l>
      <l n="122">Dux transire volens mare praecipit arma parari,</l>
      <l n="123">Militibusque suis se praestolentur Idrunthi</l>
      <l n="124">Imperat; aptari naves facit; ipse Salerni,</l>
      <l n="125">Undique dona petens et supplementa, moratur,</l>
      <l n="126">Huc illuc apices non cessans mittere; secum</l>
      <l n="127">Navibus ornatis fidas monet ire cohortes.</l>
      <l n="128">Insolitum multis iter illud et acre videtur;</l>
      <l n="129">Praecipue quibus uxores et pignora cara</l>
      <l n="130">In domibus fuerant, non exercere volebant</l>
      <l n="131">Militiam talem; sed verba minantia blandis</l>
      <l n="132">Dux addens precibus, multos properare coegit.</l>
      <l n="133">Conveniunt omnes, sicut mandatur, Hidronti.</l>
      <l n="134">Dalmaticas naves oneri dux eligit aptas,</l>
      <l n="135">Auxilio sibi quas gens miserat illa petitas:</l>
      <l n="136">Has armis et equis sumptuque virisque repletas</l>
      <l n="137">Ad Corifum mittit. Haec insula non procul urbe</l>
      <l n="138">Distat Hidrontina. Placidis spirantibus auris</l>
      <l n="139">Huc cito transitur; dimissis navibus illam</l>
          <pb n="212"/>
      <l n="140">Acriter invadunt equites ducis, atque timorem</l>
      <l n="141">Omnibus incutiunt qui circumquaque morantur.</l>
      <l n="142">Regni sede senex hac tempestate repulsus</l>
      <l n="143">Praedictus fuerat; bellator Alexius illum</l>
      <l n="144">Expulit iratus, quia non iniuria fratris</l>
      <l n="145">Propter eum dimissa fuit, qui viribus auxit</l>
      <l n="146">Imperium totis, tot nactus ab hoste triumphos.</l>
      <l n="147">Omnibus imperii legionibus huic comitato,</l>
      <l n="148">Praesidiis vacua facilis labor Urbe reperta</l>
      <l n="149">Est superare senem; fit monachus ille coactus.</l>
      <l n="150">Depraedanda tribus datur Urbs invasa diebus</l>
      <l n="151">Dux quibus extiterat; manibus quoque sancta nefandis</l>
      <l n="152">Atroces Persae loca non violare verentur.</l>
      <l n="153">Ducit Alexius hos, magis ut timeatur, ad Urbem.</l>
      <l n="154">Imperii regimen bellis bellator adeptus,</l>
      <l n="155">Roberti genitae non parvum blandus honorem</l>
      <l n="156">Exhibet, audierat quem velle venire, laborans</l>
      <l n="157">Pacificare ducem, quo sic avertere mentem</l>
      <l n="158">Posset ab inceptis. Sed mens ducis ardua nescit</l>
      <l n="159">Cedere proposito; modico remoratus Idronti</l>
      <l n="160">Tempore, praestolans adventum coniugis atque</l>
      <l n="161">Multorum comitum, quos noverat ipse futuros</l>
      <l n="162">Esse viae socios. Mentitus se Michaelem</l>
      <l n="163">Venerat a Danais quidam seductor ad illum,</l>
      <l n="164">Inmerito raptum ius imperiale reposcens,</l>
      <l n="165">Se profugum lacrimans. Lacrimantem dux et honeste</l>
      <l n="166">Suscipit et tractat, placidoque favore benignum</l>
      <l n="167">Exhibet obsequium; populus quoque credulus omnis</l>
      <l n="168">Assurgebat ei flexa cervice salutans.</l>
      <l n="169">Hunc adhibens socium sibi dux, ut iustior esset</l>
      <l n="170">Causa viae, secum, dum transfretat ipse, reducit.</l>
      <l n="171">Ante tamen paulo quam transeat, accelerare</l>
      <l n="172">Hunc regis mandata monent, quem papa notarat</l>
      <l n="173">Regno privari censens, ut conferat illi</l>
      <l n="174">Auxilium contra papam tumidosque Quirites,</l>
      <l n="175">Qui facti fuerant non cum ratione rebelles.</l>
      <l n="176">Tempore rex Romam veniens obsederat illo.</l>
          <pb n="214"/>
      <l n="177">Dux quamquam dederit placidi responsa favoris,</l>
      <l n="178">Legati redeunt sine quolibet emolumento.</l>
      <l n="179">Gregorio papae, cui pura mente favebat,</l>
      <l n="180">Omnia notificat damnati nuncia regis,</l>
      <l n="181">Seque fatetur iter nullatenus illud inisse,</l>
      <l n="182">Adventum hostilem praenoscere si valuisset;</l>
      <l n="183">Sed quia iam tantos compleverat ipse paratus,</l>
      <l n="184">A tantis se posse negat desistere coeptis.</l>
      <l n="185">Advenit interea coniunx, comitesque rogati.</l>
      <l n="186">Egregiam sobolem multo spectante Rogerum</l>
      <l n="187">Accersit populo, cunctisque videntibus illum</l>
      <l n="188">Haeredem statuit, praeponit et omnibus illum,</l>
      <l n="189">Ipse quibus praelatus erat. Dignissimus haeres</l>
      <l n="190">Iste patris tanti, patruelibus atque paternis</l>
      <l n="191">Moribus ornatus, quantae foret indolis, ipso</l>
      <l n="192">Primaevae cultu virtutis significabat.</l>
      <l n="193">Jus proprium Latii totius et Apula quaeque</l>
      <l n="194">Cum Calabris Siculis loca dux dat habenda Rogero;</l>
      <l n="195">Roberto comiti committitur atque Girardo;</l>
      <l n="196">Alter fratre satus, fidissimus alter amator,</l>
      <l n="197">Et virtutis amans erat et probitatis uterque.</l>
      <l n="198">Hos rogat ut papae solatia, siqua valebunt,</l>
      <l n="199">Non adhibere negent. Quod coeperat ipse subire</l>
      <l n="200">Acceleravit iter, decies et quinque liburnis</l>
      <l n="201">Adria sulcatur; Corifi tremit insula tanti</l>
      <l n="202">Principis accessus electo milite fulti.</l>
      <l n="203">Illa Botruntinam gens quae praecesserat urbem</l>
      <l n="204">Ceperat; hunc Corifi genialibus urbs operumque</l>
      <l n="205">Praedita praesidiis in deditione recepit;</l>
      <l n="206">Obsidibusque datis, vehit insula tota tributum.</l>
      <l n="207">Bundiciam nautae vi captam depopulantur.</l>
      <l n="208">Magnae mentis eques Boamundus, filius alter</l>
      <l n="209">Qui fuerat prima natus de coniuge, cunctis</l>
      <l n="210">A duce deductis equitum peditumque catervis</l>
      <l n="211">Militiae princeps praeponitur; imperat ipse</l>
      <l n="212">Ut populus totus iussis obtemperet huius.</l>
          <pb n="216"/>
      <l n="213">Dirachium pater hinc et filius obsidet illinc;</l>
      <l n="214">Obsessum superare mari terraque laborant.</l>
      <l n="215">Hortatus fuerat iam saepe Georgius illuc</l>
      <l n="216">Accelerare ducem; quia qui commiserat urbem,</l>
      <l n="217">Audierat solii Nichiforum sede repulsum.</l>
      <l n="218">Sed ducis aestivo perpessae tempore naves</l>
      <l n="219">Naufragium impediere viam; navique procellis,</l>
      <l n="220">In qua dux aderat, vehementibus undique fracta,</l>
      <l n="221">Vix evadendi fuit impertita facultas.</l>
      <l n="222">Delati panes pro corporibus recreandis</l>
      <l n="223">Perfusi pluviis in frusta teruntur, et undis</l>
      <l n="224">Littore proiectis olidi cumulantur acervi.</l>
      <l n="225">Dux tristatur iter peragi non posse paratum.</l>
      <l n="226">Aeris atque maris non fracto turbine, longas</l>
      <l n="227">Hoc agitante moras, multos Paliologus Argos</l>
      <l n="228">Dirachium duxit, pulsusque Georgius urbe</l>
      <l n="229">Fraude fuit. Missum sibi gaudet Alexius hostem.</l>
      <l n="230">Dux tamen a coeptis, ubi comperit affore tempus,</l>
      <l n="231">Noluit avelli. Corifi prior insula cessit.</l>
      <l n="232">Hinc Avellona simul urbibus atque quibusdam</l>
      <l n="233">Littoreis captis, munitius esse quod audit,</l>
      <l n="234">Dirachium obsedit. Quondam fuit urbs opulenta</l>
      <l n="235">Magnaque praecipue tegulosis obsita muris.</l>
      <l n="236">Rex Epirotarum dicier hanc Epidamnum</l>
      <l n="237">Pyrrhus praecepit, quia fortia ferre Quiritum</l>
      <l n="238">Bella Tarentinis sociatus non dubitavit.</l>
      <l n="239">Inde frequens bellum varios et passa labores</l>
      <l n="240">Evacuata viris fuit ad nihilumque redacta.</l>
      <l n="241">Destructam spatio post composuere minori</l>
      <l n="242">Zetus et Amphion et praecepere vocari</l>
      <l n="243">Dirachium. Ducis hoc circumdatur obsidione.</l>
      <l n="244">Fit pavor obsessae non parvus civibus urbis,</l>
      <l n="245">Et vigiles statuunt; custodia fida per urbem</l>
      <l n="246">Ponitur; imperio factam ducis obsidionem</l>
          <pb n="218"/>
      <l n="247">Notificant, et opem legatis poscere curant.</l>
      <l n="248">Obpugnare modis dux nititur omnibus urbem,</l>
      <l n="249">Atque operis miri fabricatur lignea turris.</l>
      <l n="250">Hanc super est ingens erecta petraria, magnos</l>
      <l n="251">Proiciens iactus, ut moenia diruat urbis.</l>
      <l n="252">Assidue cives augeri castra videntes,</l>
      <l n="253">Omnia vastari, praedas accedere magnas,</l>
      <l n="254">Hibernique domos pro frigoris aedificari</l>
      <l n="255">Incursu, vana spe quae deceperat illos</l>
      <l n="256">Hostilis reditus, coepere carere coacti.</l>
      <l n="257">Stare ducem credunt, et non abscedere velle,</l>
      <l n="258">Dum sibi subdat et hanc, alias qui subdidit urbes.</l>
      <l n="259">Legatos mittunt; cur venerit ille requirunt.</l>
      <l n="260">Dux venisse refert se, regni sede repulsus</l>
      <l n="261">Immerito Michael ut restituatur honori.</l>
      <l n="262">Illi promittunt urbis, quos ipse petebat,</l>
      <l n="263">Ingressus numquam viso Michaele negandos.</l>
      <l n="264">Cornicinum sonitu circumdatus atque tubarum</l>
      <l n="265">Et plectris, qui se Michaelem finxerat esse,</l>
      <l n="266">More coronatus deducitur imperiali,</l>
      <l n="267">Circumvallatus cantantibus undique turbis.</l>
      <l n="268">Unanimi cives, hunc ut videre, cachinno</l>
      <l n="269">Visum derident dicentes: «Iste solebat</l>
      <l n="270">Crateras mensis plenos deferre Lieo,</l>
      <l n="271">Et de pincernis erat inferioribus unus».</l>
      <l n="272">Postquam Robertum cognovit Alexius urbes</l>
      <l n="273">Invasisse suas, veritus ne subdat et urbem</l>
      <l n="274">Dux sibi Dirachii, magna cum gente paravit</l>
      <l n="275">Occursare duci. Bellis navalibus illi</l>
      <l n="276">Praemonuit sociam pugnando resistere gentem.</l>
      <l n="277">Non ignara quidem belli navalis et audax</l>
      <l n="278">Gens erat haec; illam populosa Venetia misit,</l>
      <l n="279">Imperii prece, dives opum divesque virorum,</l>
      <l n="280">Qua sinus Adriacis interlitus ultimus undis</l>
      <l n="281">Subiacet Arcturo. Sunt huius moenia gentis</l>
      <l n="282">Circumsepta mari; non ab aedibus alter ad aedes</l>
      <l n="283">Alterius transire potest, nisi lintre vehatur.</l>
          <pb n="220"/>
      <l n="284">Semper aquis habitant; gens nulla valentior ista</l>
      <l n="285">Aequoreis bellis, ratiumque per aequora ductu.</l>
      <l n="286">Civibus obsessis hortatur Alexius illos</l>
      <l n="287">Auxilium conferre, suas et ducere naves,</l>
      <l n="288">Et pugnare ducis cum navibus, ut superatis</l>
      <l n="289">Hostibus his bello, facilis labor esset inire</l>
      <l n="290">In terris bellum, populo ducis extenuato.</l>
      <l n="291">Imperio parent, ducis et cum navibus ire</l>
      <l n="292">Pugnatum properant. Iam vesper adesse diei</l>
      <l n="293">Coeperat; occurrunt naves ducis, at quia noctis</l>
      <l n="294">Hora propinquabat, bellum differtur utrimque.</l>
      <l n="295">Crastina progrediens aurora fugaverat umbras;</l>
      <l n="296">Ad bellum populus navale paratur uterque.</l>
      <l n="297">Amplius huius erat quia gnara Venetica belli</l>
      <l n="298">Gens, ruit audacter; classis ducis expavefacta</l>
      <l n="299">Ad portum fugitiva redit, sic pugna remansit.</l>
      <l n="300">Ter redeunte die gens multa Venetica portum</l>
      <l n="301">Appetit, et naves Roberti marte lacessit.</l>
      <l n="302">Gens comitata ducem cum Dalmaticis Ragusea</l>
      <l n="303">Telorum crebris consternit iactibus aequor;</l>
      <l n="304">Non tamen a portu procul audent ducere naves.</l>
      <l n="305">Castrorum dederat tutum vicinia portum.</l>
      <l n="306">Funibus incisis quasdam violenter ab ipso</l>
      <l n="307">Littore propulsas vi turba Venetica ducit.</l>
      <l n="308">Non hoc terretur ducis imperterrita casu</l>
      <l n="309">Mens aliud meditans, et adhuc certare paratu</l>
      <l n="310">Maiori statuens, aliasque adducere naves,</l>
      <l n="311">Quae plus ferre queant et plus inferre laboris.</l>
      <l n="312">Facta libens turbae victricis Alexius audit.</l>
      <l n="313">Roberto soliti, quos insula quaeque fovebat,</l>
      <l n="314">Ferre tributa, mari naves minus esse valentes</l>
      <l n="315">Dum ducis accipiunt, aequa feritate rebelles</l>
      <l n="316">Proponunt fieri. Laus personat imperialis.</l>
      <l n="317">Imperii iussu, ne belli praescius hostis</l>
      <l n="318">Cautelas adhibens ventura pericula vitet,</l>
      <l n="319">Montibus et fluviis munitur transitus omnis.</l>
      <l n="320">Irruere incauto sic sperat Alexius hoste,</l>
      <l n="321">Invictumque ducem assultu superare latenti.</l>
          <pb n="222"/>
      <l n="322">Innumeras ducit varia de gente catervas.</l>
      <l n="323">Maxima barbaricae cum Graecis copia gentis</l>
      <l n="324">Hunc comitabatur; tamen ire Basilius ante,</l>
      <l n="325">Electorum equitum secum duo milia ducens,</l>
      <l n="326">Castraque Roberti ducis explorare iubetur.</l>
      <l n="327">Mesopotamites erat hic, bellique labores</l>
      <l n="328">Expertus varios. Sequitur praecepta iubentis;</l>
      <l n="329">Cumque Botrontinae fieret iam proximus urbi,</l>
      <l n="330">Rumor adest, equites ducis haud procul ire, ferentes</l>
      <l n="331">Non modicam praedam. Cum pars iam multa fuisset</l>
      <l n="332">Saucia Turchorum, quos duxerat ille, sagittis,</l>
      <l n="333">Marte mori potius, quam cedere turpiter Argis</l>
      <l n="334">Unanimes statuunt, et convertuntur in hostes,</l>
      <l n="335">Gente coartata, quo praevaluere paratu.</l>
      <l n="336">Turchi terrentur conversis hostibus, illos</l>
      <l n="337">Acriter obniti graviterque ferire videntes.</l>
      <l n="338">Agmine stare nequit fugiente Basilius horum,</l>
      <l n="339">Et capitur fugiens. Acies normanica captum</l>
      <l n="340">Praesentare duci properat. Robertus ab illo</l>
      <l n="341">Omnia perquirit: quid temptet Alexius in se</l>
      <l n="342">Vel quid inire velit; quantas ad bella cohortes</l>
      <l n="343">Moverit. Adventum postquam dux esse propinquum</l>
      <l n="344">Hostilem didicit, quantis et Alexius illum</l>
      <l n="345">Impetat agminibus, proceres quos duxerat omnes</l>
      <l n="346">Convocat; accitis quae noverat omnia pandit,</l>
      <l n="347">Et quid opus facto sit consulit. Effera quorum</l>
      <l n="348">Mens erat, audaci dimittere castra quibusdam</l>
      <l n="349">Consilio placuit, venientibus indubitanter</l>
      <l n="350">Hostibus occurrens ut terreat impetus illos.</l>
      <l n="351">Esse refert melius dux, non abscedere castris,</l>
      <l n="352">Copia dum propius conspecta sit imperialis,</l>
      <l n="353">Et frustra quaeri vincendi praedicat artem,</l>
      <l n="354">Cum nisi de coelo nulli victoria detur.</l>
      <l n="355">Is licet egregios equites sibi sciret adesse,</l>
      <l n="356">Nil ineundo tamen temerarius esse volebat.</l>
      <l n="357">Congressura quidem gens innumerabilis esse</l>
      <l n="358">Dicebatur ei, nec adhuc natura virorum</l>
      <l n="359">Nota sibi fuerat; catus unde sagaciter omnes</l>
          <pb n="224"/>
      <l n="360">Ordinat ante suos, et quaeque paranda coaptat.</l>
      <l n="361">Non a Dirachio procul expectare volebat</l>
      <l n="362">Hostiles cuneos. Subito venientibus illis</l>
      <l n="363">More locustarum montes et plana teguntur.</l>
      <l n="364">Proximus oceano iam sol erat, unde nec illis</l>
      <l n="365">Bella subire, nec his placuit; dant membra quieti.</l>
      <l n="366">Dirachii populo mandarat Alexius omni,</l>
      <l n="367">Hostis congressi post terga venire studeret,</l>
      <l n="368">Ut tutus fieri nec retro nec ante valeret.</l>
      <l n="369">Castra cremat veniente die dux providus horum</l>
      <l n="370">Ut duce digresso sit fas irrumpere nulli.</l>
      <l n="371">Commovit prior ipse suas ad bella cohortes.</l>
      <l n="372">Agmina plura movens occurrit Alexius illi.</l>
      <l n="373">Cum Langobardis Calabri terrentur, et omnis</l>
      <l n="374">Pene fugam petiit, fuerat qui sub duce nauta;</l>
      <l n="375">Ipsaque concursu primo terretur equestris</l>
      <l n="376">Gens ducis, hostilis dum praegravat impetus illam.</l>
      <l n="377">Venit ad angustos transgresso flumine quosdam</l>
      <l n="378">Haec incauta locos. Dux, nequis ab urbe venire</l>
      <l n="379">Contra se posset vel ad urbem pergere, pontem</l>
      <l n="380">Fecerat everti. Loca dum sic arta suorum</l>
      <l n="381">Impediunt aditus, vehementi nube teguntur</l>
      <l n="382">Undique telorum, nec maior visa refertur</l>
      <l n="383">Grando sagittarum; locus et quia tutus abesse</l>
      <l n="384">Coeperat interea, cum nec pugnare valerent</l>
      <l n="385">Cedere nec retro, se dilatare laborant</l>
      <l n="386">Praecipitando mari, quia non minus hostibus ipsa</l>
      <l n="387">Turba coartatis sibi plebibus officiebat:</l>
      <l n="388">Aspera Normannis angustia tanta videtur.</l>
      <l n="389">Imperialis eos exercitus exsuperatos</l>
      <l n="390">Defecisse putans, classisque Venetica, victos</l>
      <l n="391">Quod caperet sperans, quae proxima nabat in undis,</l>
      <l n="392">Aggreditur spoliis inhians agitare rapinas.</l>
      <l n="393">Arripiuntur equi diversaque sarcina rerum,</l>
      <l n="394">Quas ducis accelerans ad proelia spreverat agmen.</l>
      <l n="395">Interea digressa mari vix se sociare</l>
      <l n="396">Turba duci valuit, qui praetergressus iniqui</l>
      <l n="397">Exitiale loci multo sudore periclum,</l>
          <pb n="226"/>
      <l n="398">In primis aderat. Quem iusserat hic, acierum</l>
      <l n="399">Ordo prior mutatus erat; miseranda locorum</l>
      <l n="400">Omnia mutari sic artatura coegit.</l>
      <l n="401">Gaudet adesse suos, et paucis vocibus illos</l>
      <l n="402">Dux prior hortatur, solum tutamen in armis</l>
      <l n="403">Affore conclamans, et si dant terga Pelasgis,</l>
      <l n="404">Quemque trucidandum pecorino more minatur;</l>
      <l n="405">Captivis vitam morti praenunciat aequam.</l>
      <l n="406">His hortamentis accendit corda suorum,</l>
      <l n="407">Et licet innumeras videat properare catervas</l>
      <l n="408">Partis Alexinae, vexillo, quod sibi papa</l>
      <l n="409">Ad Petri dederat summi pastoris honorem,</l>
      <l n="410">Et meritis sancti, cuius fabricaverat aedes,</l>
      <l n="411">Mathaei fidens, non diffidenter in hostem</l>
      <l n="412">Irruit, atque ferox obsessa non procul urbe</l>
      <l n="413">Commisit bellum. Superatur Alexius, atque</l>
      <l n="414">Terga dedere sui, quia plus quam milia quinque</l>
      <l n="415">Argolicae gentis sunt hoc certamine caesa;</l>
      <l n="416">Pars quoque Turchorum cum Graecis interit ingens,</l>
      <l n="417">Captus et armorum varius nitor est et equorum,</l>
      <l n="418">Captaque sunt Danaum diversi signa decoris.</l>
      <l n="419">Vix equites de gente ducis potuere perempti</l>
      <l n="420">Cerni triginta. Lacrimatur Alexius, hostem</l>
      <l n="421">Praevaluisse sibi, cui nec par copia gentis,</l>
      <l n="422">Nec par census erat, discedit saucius ipse,</l>
      <l n="423">Cogitur et lacrimans inglorius ille reverti,</l>
      <l n="424">Gloria cui fuerat frustra sperata triumphi.</l>
      <l n="425">Uxor in hoc bello Roberti forte sagitta</l>
      <l n="426">Quadam laesa fuit. Quae vulnere territa, nullam</l>
      <l n="427">Dum sperabat opem, se pene subegerat hosti:</l>
      <l n="428">Navigio cuius se commendare volebat,</l>
      <l n="429">Instantis metuens vicina pericula lethi.</l>
      <l n="430">Hanc Deus eripuit, fieri ludibria nolens</l>
      <l n="431">Matronae tantae tam nobilis et venerandae.</l>
      <l n="432">Occidit hoc bello regni spoliatus honore</l>
      <l n="433">Constantinus, et est subhumatus honore decenti.</l>
      <l n="434">Dirachii proceres amisit Graecia multos,</l>
      <l n="435">Quorum per campos inhumata cadavera tabent.</l>
          <pb n="228"/>
      <l n="436">Dux in Alexinis remorari tempore castris</l>
      <l n="437">Non multo propter putrefacta cadavera curat.</l>
      <l n="438">Imperii iussis gens fida Venetica servat</l>
      <l n="439">Urbem Durachii. Dux hac digressus ab urbe</l>
      <l n="440">Pervenit ad quendam, cui nomen Divalis, amnem.</l>
      <l n="441">Hic sibi castellum fabricans, loca se comitatos</l>
      <l n="442">Per diversa locat, quibus incumbente pruina</l>
      <l n="443">Temporis hyberni securi vivere possent.</l>
      <l n="444">Gens cruciat variis plerosque Venetica poenis</l>
      <l n="445">Cum duce transgressos, non hunc ad bella secutos,</l>
      <l n="446">Qui profugi fuerant. Studiis servilibus illos</l>
      <l n="447">Addicunt; alios ergastula carceris artant</l>
      <l n="448">Ad patriam missos, alii traduntur Achivis.</l>
      <l n="449">Dirachii quidam, quem terra Venetica misit,</l>
      <l n="450">Vir praeclarus erat, nomenque Dominicus illi.</l>
      <l n="451">Oderat hic quendam, quia non se participabat</l>
      <l n="452">Consilio, sociis quod pluribus insinuabat.</l>
      <l n="453">Hunc quasi primatem gens illa studebat habere:</l>
      <l n="454">Dux dicebatur genuisse Veneticus illum.</l>
      <l n="455">Primatu temptat privare Dominicus illum.</l>
      <l n="456">Quendam de profugis Barinum convocat ad se,</l>
      <l n="457">Qui sibi carus erat fideique tenore probatus.</l>
      <l n="458">Hunc monet ut noctu Roberti castra requirat,</l>
      <l n="459">Et se velle duci sua pandere commoda dicat,</l>
      <l n="460">Et properare loco moneat, qui Petra vocatur.</l>
      <l n="461">Aecclesiae sancti Nicholai proximus iste</l>
      <l n="462">Est locus. Hunc Robertus adit cum milite pauco.</l>
      <l n="463">Accitus profugo redeunte Veneticus illum</l>
      <l n="464">Convenit, et facilem promittit deditionem</l>
      <l n="465">Dirachii, nisi dux sibi quod petit esse daturum</l>
      <l n="466">Abneget. Ille libens iurando iure spopondit</l>
      <l n="467">Quod petit explendum, neptim pro coniuge dandam.</l>
      <l n="468">Colloquio facto remeavit uterque latenter.</l>
      <l n="469">Constituere prius, quo tempore deditionem</l>
      <l n="470">Is foret acturus, quo tempore dux rediturus.</l>
      <l n="471">Iamque dies aderat consensu utriusque statuta.</l>
          <pb n="230"/>
      <l n="472">Dux Cusentinos quosdam, quos praefore cursu</l>
      <l n="473">Noverat, elegit; quosdam simul his sociavit</l>
      <l n="474">Electos equites, et ad urbem nocte quieta</l>
      <l n="475">Accelerans, caute profugum praemittere curat,</l>
      <l n="476">Ut quod opus facto sit ab urbe renunciet ipsi.</l>
      <l n="477">Non modica noctis iam parte Veneticus illum</l>
      <l n="478">Praestolatus erat somno correptus, at illum.</l>
      <l n="479">Perfuga Barinus mox evigilare coegit.</l>
      <l n="480">Indicat adventum ducis Imperat ille fideles</l>
      <l n="481">Absque pavore suos celer introducat in urbem.</l>
      <l n="482">Ille redit, peditesque ducis facit ire priores;</l>
      <l n="483">Moenia tradidit his custode carentia turris.</l>
      <l n="484">Tempore nocturno nullos fecere tumultus;</l>
      <l n="485">Albescente die variis clangoribus hostes</l>
      <l n="486">Percipit ingressos urbs tota; Veneticus omnis</l>
      <l n="487">Arma capit, praeter quos ille domesticus hostis</l>
      <l n="488">Roberto monitis allexerat; incola quisque,</l>
      <l n="489">Hoste supergresso, fodit infra moenia vallum,</l>
      <l n="490">Hostibus ut facilis non sit descensus ad urbem.</l>
      <l n="491">Iusserat a castris dux illa, nocte cohortes</l>
      <l n="492">Accelerare suas. Auditis iste suorum</l>
      <l n="493">Vocibus accurrens, has porta mittit ab omni.</l>
      <l n="494">Sic habitatores intusque forisque videntes</l>
      <l n="495">Sese impugnari, malefida Venetica clamant</l>
      <l n="496">Agmina. Turbatus fugit inde Veneticus omnis.</l>
      <l n="497">Quidam caeduntur, quidam capiuntur; ad aequor</l>
      <l n="498">Pars fugit Adriacum; sic evasere fugaces</l>
      <l n="499">Navibus impulsis. Quicumque Veneticus armis</l>
      <l n="500">Obstiterat, nec non ducis horum filius, urbe</l>
      <l n="501">Sunt capti capta, dimotaque litore classis.</l>
      <l n="502">Sic sibi Dirachium dux subdidit, atque quod armis</l>
      <l n="503">Vincere non potuit, victoria subiugat artis;</l>
      <l n="504">Et quae pollicitus fuerat, post deditionem</l>
      <l n="505">Cuncta sibi gaudet completa Veneticus esse.</l>
      <l n="506">Interea populus Troianus et Ascolitanus,</l>
      <l n="507">Alter ius soliti nolens explere tributi</l>
          <pb n="232"/>
      <l n="508">Amplius, atque dolens eversis moenibus alter,</l>
      <l n="509">Unanimi studio ducis invasere Rogerum</l>
      <l n="510">Haeredem egregium, qui sensu clarus et armis</l>
      <l n="511">Cum quantis poterat Troiana clausus in arce</l>
      <l n="512">Viribus obstabat. Tandem properantibus illi</l>
      <l n="513">Auxilio sociis patrisque suique quibusdam,</l>
      <l n="514">Dimissa ruit arce furens, populumque rebellem</l>
      <l n="515">Diversis punit cruciatibus. Huic manus, illi</l>
      <l n="516">Pes erat abscisus; hunc naso, testibus illum</l>
      <l n="517">Privat; dentibus hos, deformat et auribus illos.</l>
      <l n="518">Saepe solet captae sic tigridis ira latenter,</l>
      <l n="519">Dum nullos agitare potest inclusa furores,</l>
      <l n="520">Quae si forte valet ruptis excedere claustris,</l>
      <l n="521">Quod videt omne vorat, rapit, insolitumque furorem</l>
      <l n="522">Exerit; occursus leo perfugit ipse furentis,</l>
      <l n="523">Quamvis ista minor sit corpore, fortior ille.</l>
      <l n="524">Robertus geminis exacto navibus anno</l>
      <l n="525">Adriacis undis loca rursus ad Apula transit.</l>
      <l n="526">Is primogenito populum commiserat omnem,</l>
      <l n="527">Cui nomen Buamondus erat, pariterque Brieno.</l>
      <l n="528">Dux postquam Cannas sibi comperit esse rebelles,</l>
      <l n="529">Obsidet; obsessas evertit humotenus illas.</l>
      <l n="530">Rexerat has genitus genitrice Hermannus eadem,</l>
      <l n="531">Unfredi fuerat qua filius Abagelardus.</l>
      <l n="532">Non tamen unus eis pater extitit. Illa duobus</l>
      <l n="533">Est sociata viris; miles praeclarus in armis</l>
      <l n="534">Frater uterque fuit, sed cessit uterque potenti</l>
      <l n="535">Roberto, cui vix par orbe potentia toto.</l>
      <l n="536">Cannis destructis, Romam molitur adire</l>
      <l n="537">Contra Gregorii Romani praesulis hostem</l>
      <l n="538">Henricum, cuius iamdudum obsederat urbem</l>
      <l n="539">Plurima barbaries annis remorata duobus,</l>
      <l n="540">Altaque tormentis murorum moenia fregit,</l>
      <l n="541">Et turres multas invictae diruit urbis.</l>
      <l n="542">Iamque sibi fuerat pars subdita Transtiberina;</l>
      <l n="543">Gregorius quadam fuerat conclusus in arce,</l>
      <l n="544">Quae munita satis, non expugnabilis ulli</l>
          <pb n="234"/>
      <l n="545">Esse videbatur miri structura laboris;</l>
      <l n="546">Hanc et munierat fidae custodia gentis.</l>
      <l n="547">Robertum tantos ubi novit inisse paratus,</l>
      <l n="548">Et sibi cum tantis inferre paratibus arma,</l>
      <l n="549">Rex fugit Henricus. Ducis hunc audacia terret</l>
      <l n="550">Et virtus totum iam notificata per orbem.</l>
      <l n="551">Expectare verens hunc ad loca tuta recessit.</l>
      <l n="552">Robertus Romam properans vi perforat urbis</l>
      <l n="553">Egregiae muros, tamen auxiliantibus ipsi</l>
      <l n="554">Paucis Gregorii fautoribus. Inde quibusdam,</l>
      <l n="555">Aedibus exustis, violenter ab obsidione</l>
      <l n="556">Liberat obsessum iam tanto tempore. papam</l>
      <l n="557">Hunc secum magno deducit honore Salernum.</l>
      <l n="558">Henrico rursus cupidi cessere Quirites</l>
      <l n="559">Post ducis abscessum. Papam concesserat illis</l>
      <l n="560">Ipse Ravennatem Guibertum, qui scelerata</l>
      <l n="561">Mente patri insurgens regnum praesumpsit adire</l>
      <l n="562">Sedis apostolicae, Clemens a plebe vocatus.</l>
      <l n="563">Agmina Romulea dux urbe reducta Salerni</l>
      <l n="564">Dimisit. Numquam par huic exercitus haesit;</l>
      <l n="565">Milia sex equitum, triginta milia Romam</l>
      <l n="566">Duxerat hic peditum. Sic, uno tempore victi</l>
      <l n="567">Sunt terrae domini duo, rex Alemannicus iste,</l>
      <l n="568">Imperii rector Romani maximus ille.</l>
      <l n="569">Alter ad arma ruens armis superatur, at alter</l>
      <l n="570">Nominis auditi sola formidine cessit.</l>
          <trailer>EXPLICIT LIBER QUARTUS</trailer>
                </lg>
          </div>
          <pb n="236"/>         
          <div type="Book" n="V">          
                <head>INCIPIT LIBER QUINTUS</head>
                <lg>
      <l n="1">Post ubi Robertum cognovit Alexius esse</l>
      <l n="2">Aequore transvectum, vires reparare minutas</l>
      <l n="3">Nititur absentisque ducis perfringere castra.</l>
      <l n="4">Haec duo servabant vi consilioque potentes,</l>
      <l n="5">Filius ille ducis Buamundus et iste Brienus.</l>
      <l n="6">Haud procul a Ianina non parvi nominis urbe,</l>
      <l n="7">Partis Alexinae populus sua castra locarat.</l>
      <l n="8">Multiplici partem praemunit Alexius illam</l>
      <l n="9">Obice plaustrorum, quam pervia planiciei</l>
      <l n="10">Ad pervadendam facilem vicinia reddit.</l>
      <l n="11">Ferrea cum tribulis omnes saliunca viarum</l>
      <l n="12">Praepedit accessus, ut laxis hostis habenis</l>
      <l n="13">Dum dimittet equos, pedibus figatur equorum.</l>
      <l n="14">At nebula Danaum prospectus praepediente,</l>
      <l n="15">Illuc Normanni per vitibus aspera densis</l>
      <l n="16">Plenaque carectis loca pervenere latenter.</l>
      <l n="17">Obstat congrediens paulisper Alexius illis,</l>
      <l n="18">Sed non instantes sufferre diutius illos</l>
      <l n="19">Evaluit, petiitque fugam victusque recessit.</l>
      <l n="20">Urbem Thessaliae superatus Marte secundo</l>
      <l n="21">Appetit egregiam — vulgus vocat hanc Salonichin —</l>
      <l n="22">Et quia bellorum varios non ambigit esse</l>
      <l n="23">Eventus, conatur adhuc ad bella redire.</l>
      <l n="24">Gaudens audaci magis agmine quam numeroso,</l>
      <l n="25">Exultans capti Buamundus honore Civisci,</l>
      <l n="26">Obsidet insigni Larissam nomine claram,</l>
      <l n="27">Ad quam delatos thesauros imperiales,</l>
      <l n="28">Quamque opibus magnis audiverat esse repletam.</l>
      <l n="29">Prodiit hac auctor Troianae cladis Achilles.</l>
      <l n="30">Obsidione suae turbatus Alexius urbis</l>
      <l n="31">Innumera cum gente venit, pugnamque virilem</l>
          <pb n="238"/>
      <l n="32">Contra Normannos exercuit. Obvia namque</l>
      <l n="33">Pugnando cedit sibi gens comitata Brienum.</l>
      <l n="34">Non modicum spectans Buamundus collibus agmen,</l>
      <l n="35">Imperii pariter rectorem credit adesse.</l>
      <l n="36">Irruit et trepidos hostes, ut nisus alaudas,</l>
      <l n="37">Insequitur. Populo Graecorum exercitus huius</l>
      <l n="38">Terga dat, at tantus contexit pulvis utrumque,</l>
      <l n="39">Ut neuter videat quorsum pars altera tendit.</l>
      <l n="40">Abdita silvarum victi petiere Pelasgi.</l>
      <l n="41">Occisis victor redit ad montana quibusdam,</l>
      <l n="42">Si qua parentur adhuc ipsi certamina spectans.</l>
      <l n="43">Hostes digressos ubi novit Alexius esse,</l>
      <l n="44">Larissaea petit multo cum milite castra.</l>
      <l n="45">Dimissi castris pedites, maioribus hostem</l>
      <l n="46">Viribus urgentem non armis ferre valentes,</l>
      <l n="47">Vincuntur; maior pars occidit, et fugitiva</l>
      <l n="48">Pars minor abscedit. Spoliorum quidquid ab omni.</l>
      <l n="49">Victrix turba loco contraxit, Alexius effert.</l>
      <l n="50">Nuncius ad montem Buamundo pandere casus</l>
      <l n="51">Adversos properat; qui se speraverat esse,</l>
      <l n="52">Victorem, victam partem dolet esse suorum.</l>
      <l n="53">Nil tamen ipse pavens, comites sibi dissociatos</l>
      <l n="54">Associare studet; nequeunt incommoda mentem</l>
      <l n="55">Perterrere viri. Magis obsidione solutam</l>
      <l n="56">Urbem conqueritur, iam victam iamque subactam.</l>
      <l n="57">Marte fatigatos iam nox admota quieti</l>
      <l n="58">Tradere membra monet. Vallem Buamundus opacam</l>
      <l n="59">Haut procul inde petit, quae cuncta sibique suisque</l>
      <l n="60">Apta ministrabat; sua dant ibi membra sopori.</l>
      <l n="61">Plurima post triduum duo conduxere potentes</l>
      <l n="62">Agmina Graecorum Buamundo bella parantes:</l>
      <l n="63">Alter germanus augusti, Melisianus</l>
      <l n="64">Alter cognatus; nomen fuit huic Adrianus.</l>
      <l n="65">Normanni solitae memores virtutis ad arma</l>
      <l n="66">Concurrunt celeres; solitique fugacibus Argi</l>
      <l n="67">Elabi pedibus, redeunt properanter ad urbis</l>
          <pb n="240"/>
      <l n="68">Moenia Larissae, qua clausus Alexius ipse</l>
      <l n="69">Non procul audebat totiens superatus abire.</l>
      <l n="70">Nec minus et Turchi clauduntur in urbe fugaces.</l>
      <l n="71">Taliter obsessis populus normannicus illis</l>
      <l n="72">Non remanere diu valuit, quia terra, labores</l>
      <l n="73">Passa rapinarum, victus alimenta negabat,</l>
      <l n="74">Et nuper captis fuerant sua perdita castris.</l>
      <l n="75">Milite diviso vitae Buamundus ad usus</l>
      <l n="76">Quaerit Ebellonae loca, Castoreaeque Brienus.</l>
      <l n="77">Dimissa magna Saloniki parte suorum,</l>
      <l n="78">Ad propriae sedem remeavit Alexius urbis,</l>
      <l n="79">A Constantino quae sumpsit condita nomen.</l>
      <l n="80">Gens redit interea Venetum ratibus reparatis,</l>
      <l n="81">Atque requisitam nullis prohibentibus intrant</l>
      <l n="82">Urbem Dirachii, quia rarus in urbe manebat</l>
      <l n="83">Civis; egestatis disperserat undique cives</l>
      <l n="84">Insolitae casus. Remorans ter quinque diebus</l>
      <l n="85">Gens studet utilibus vacuare Venetica rebus</l>
      <l n="86">Dirachium; sed praesidiis munitio tuta</l>
      <l n="87">A duce dimissis, castelli iura negavit.</l>
      <l n="88">Hoc non posse capi postquam videre, recedunt,</l>
      <l n="89">Audito reditu geniti ducis advenientis,</l>
      <l n="90">Ingressique rates, communiter aequore multas</l>
      <l n="91">Erexere trabes, et parvae fit modus urbis.</l>
      <l n="92">Castro composito de lignis, omnia classis</l>
      <l n="93">Instrumenta suae gens provida seque locavit.</l>
      <l n="94">Sicque sub aediculis, algenti tempore, contra</l>
      <l n="95">Nimbosas hiemes remorantur in aequore tuti.</l>
      <l n="96">Iam cedebat hiems, et verni temporis aurae</l>
      <l n="97">Spirabant placidae, cum navibus omnibus omnes</l>
      <l n="98">Ad Corifum properant. Haec complacet insula cunctis.</l>
      <l n="99">Classis Alexinae dux Mabrica venerat illuc.</l>
      <l n="100">Inde placet nautis repetenda Venetia multis,</l>
      <l n="101">Mutuus ut fieri valeat redeuntibus illis</l>
      <l n="102">Abscessus comitum, patriam sic quisque revisat.</l>
      <l n="103">Hoc statuunt fieri; Roberti namque regressus</l>
          <pb n="242"/>
      <l n="104">Protrahitur nimium; diuturna negotia rerum</l>
      <l n="105">Absumendarum sunt illis causa suarum.</l>
      <l n="106">Tempore Robertus multis intentus in illo,</l>
      <l n="107">Praecipuas contra Iordanem bella gerendi</l>
      <l n="108">Curas, infectum nil dimissurus habebat.</l>
      <l n="109">Propterea Latio non ipse redire volebat.</l>
      <l n="110">Iordanis princeps perterritus advenientis</l>
      <l n="111">Henrici fama, non armis obviat illi</l>
      <l n="112">Ut sese finesque suos tutetur ab illo,</l>
      <l n="113">Sed firmae secum componens foedera pacis</l>
      <l n="114">Illi se subigit; genitus conceditur obses;</l>
      <l n="115">Et cum prole dedit solidorum munera multa.</l>
      <l n="116">Hoc, ne privetur dominatus iure paterni,</l>
      <l n="117">Fecit, si regi sit ad Apula transitus arva.</l>
      <l n="118">Et quia Iordanis ditioni cesserat eius,</l>
      <l n="119">Dux huius terras ferro populatur et igni.</l>
      <l n="120">Inde nepos petiit pacem, recipitque petitam.</l>
      <l n="121">Gregorio papae, sedatis omnibus ante</l>
      <l n="122">Quam repetat fines Graecorum, supplicat orans</l>
      <l n="123">Dedicet ecclesiam, quam fecerat hic ad honorem</l>
      <l n="124">Mathaei sancti. Placidus favet ille precanti.</l>
      <l n="125">His ita completis animos intendit ad illud</l>
      <l n="126">Propositum, quod mente diu tractarat agendum.</l>
      <l n="127">Electos igitur nautas, et quos magis aptos</l>
      <l n="128">Militiae novit, secum facit ire Tarentum.</l>
      <l n="129">Huc cum gente sua navis convenerat omnis.</l>
      <l n="130">Classis magnificos ibi militiaeque paratus</l>
      <l n="131">Instruit; expensis naves implentur et armis.</l>
      <l n="132">Portum Brondisii, qui tutior esse videtur,</l>
      <l n="133">His comitatus adit. Transire veretur Hidronti,</l>
      <l n="134">Quo brevior transcursus erat, quia tempus adesse</l>
      <l n="135">Coeperat autumni, tranquilla recesserat aestas.</l>
      <l n="136">Unde timens ratibus mora nequa noceret Hidronti</l>
      <l n="137">Ex tempestatis subitis incursibus ortae,</l>
      <l n="138">In portu tuto fit tutus classe recepta;</l>
      <l n="139">Expectat flatus prudenti mente secundos.</l>
      <l n="140">Inde vale faciens uxori litore stanti</l>
          <pb n="244"/>
      <l n="141">Restantique simul populo cum coniuge, coepit</l>
      <l n="142">Finibus Ausoniis iam non rediturus abire.</l>
      <l n="143">Armatis centum viginti navibus aequor</l>
      <l n="144">Transfretat Adriacum, genito comitante Rogero,</l>
      <l n="145">Qui patris esse sequax armorum strenuitate</l>
      <l n="146">Et placida cunctis affabilitate studebat.</l>
      <l n="147">Duxit praeterea naves oneraria quarum</l>
      <l n="148">Lex erat, has et equis sumptuque replevit et armis</l>
      <l n="149">Et variis rebus, quas aequoris exigit usus.</l>
      <l n="150">Aequore transvectis exercitus ille coivit</l>
      <l n="151">Quem ducis egregii servabat filius alter.</l>
      <l n="152">Exegere fere menses in litore binos,</l>
      <l n="153">Tempestate gravi bellum differre coacti.</l>
      <l n="154">Temperie placida portum redeunte relinquunt,</l>
      <l n="155">Et contra Venetum naves Danaumque chelindros</l>
      <l n="156">Certamen navale parant. Dux quinque triremes</l>
      <l n="157">Ducit, ducendas commisit quinque Rogero,</l>
      <l n="158">Roberto totidem fratri, totidem Buamundo;</l>
      <l n="159">His aderant ratium suffragia iuncta minorum.</l>
      <l n="160">Innumeras bello Danai duxere chelindros.</l>
      <l n="161">Altera turba, novem confisa triremibus altis,</l>
      <l n="162">Quas habiles bello magis esse Venetia novit,</l>
      <l n="163">Roberti naves dum conspicit inferiores</l>
      <l n="164">Esse suis, audacter eis congressa resistit,</l>
      <l n="165">Atque interpositis Danaum praefulta chelindris,</l>
      <l n="166">Iactibus innumeris telorum desuper hostes</l>
      <l n="167">Sauciat, et ferri se pondera magna minatur</l>
      <l n="168">Iacturam, ne classis eis inimica propinquet.</l>
      <l n="169">Vix in ea navi; quae fert ad bella Rogerum,</l>
      <l n="170">Quilibet illaesus reperitur, et ipse lacerto</l>
      <l n="171">Saucius obstanti stat cedere nescius hosti,</l>
      <l n="172">Immemor illati sibi vulneris; ardor honoris,</l>
      <l n="173">Quantus adesse solet victoribus, incitat illum.</l>
      <l n="174">Hunc pater insigni decoratus saepe triumpho</l>
          <pb n="246"/>
      <l n="175">Accit, et accitum maiori classe chelindros</l>
      <l n="176">Dissociare iubet. Patris impiger ille iubentis</l>
      <l n="177">Iussa sequi properans, cum quinque triremibus illis</l>
      <l n="178">Quae sibi commissae fuerant, inferre chelindris</l>
      <l n="179">Bella parat. Danai nichil hoc pugnante repugnant,</l>
      <l n="180">Sed passim fugiunt, ut aves obstare volanti</l>
      <l n="181">Non audent aquilae, cursuque latere fugaci</l>
      <l n="182">Coguntur lepores, dum ne rapiantur aduncis</l>
      <l n="183">Unguibus et rostro metuunt cibus esse voraci.</l>
      <l n="184">His ita dimotis stat sola Venetica classis.</l>
      <l n="185">Robertus genitique sui, dum stare fugatis</l>
      <l n="186">Graecorum ratibus solas videre triremes,</l>
      <l n="187">Invasere suis cum navibus acriter illas;</l>
      <l n="188">Tamque fuit vehemens impulsus et impetus harum,</l>
      <l n="189">Ut septem mersis non posse Venetica classis</l>
      <l n="190">Elabi speret. Solis sed stare duabus</l>
      <l n="191">Navibus ad bellum nil profuit; hostibus omnes</l>
      <l n="192">Cedere coguntur; solito dux more triumphat.</l>
      <l n="193">Classe triumphata secum duo milia victor</l>
      <l n="194">Ad portum ducit de pugnatoribus illis,</l>
      <l n="195">Qui magis obstiterant, quorumque audacia maior.</l>
      <l n="196">Praeter eos alios quingentos annumeravit,</l>
      <l n="197">Qui capti fuerant. Septem, fugientibus Argis,</l>
      <l n="198">Argolicae naves sunt hoc certamine captae.</l>
      <l n="199">Qui castrum Corifi servare fideliter illi</l>
      <l n="200">Solliciti fuerant, solvuntur ab obsidione</l>
      <l n="201">Quam passi fuerant, dux dum metuendus abesset.</l>
      <l n="202">Exin vitrices et victas ducere naves</l>
      <l n="203">Procurat, tutis stationibus ut locet illas</l>
      <l n="204">Temporis hiberni dux incumbente pruina.</l>
      <l n="205">Has ratione sagax Cliceum ducit ad amnem;</l>
      <l n="206">Naves et nautas ibi collocat, et remorari,</l>
      <l n="207">Dum placidae redeant aestatis tempora, iussit.</l>
      <l n="208">Ipse suos equites hiemali tempore secum</l>
      <l n="209">Bundiciam ducit, mansurus ibique moratur.</l>
      <l n="210">Gliceo populum fuerat qui proximus amni,</l>
      <l n="211">Asperior solito languere pruina coegit.</l>
          <pb n="248"/>
      <l n="212">Frigoris atque famis pars maxima passa labores</l>
      <l n="213">Interit, et tantae crescunt incommoda pestis,</l>
      <l n="214">Ut prius exactus mensis quam tertius esset,</l>
      <l n="215">Sint praeventa decem quasi milia morte virorum.</l>
      <l n="216">Nec reliquus tantae necis est esercitus expers;</l>
      <l n="217">Namque brevi morbus communi clade peremit</l>
      <l n="218">Quingentos equites, necnon innobile vulgus</l>
      <l n="219">Magna parte ruit; nec eques nec nauta nec ullus</l>
      <l n="220">Vir valet instantis leti vitare ruinam.</l>
      <l n="221">Nulla tamen frangunt ducis infortunia mentem;</l>
      <l n="222">Fortis et ad casus manet imperterritus omnes.</l>
      <l n="223">Filius aegrotans poscit Buamundus ut ipsum</l>
      <l n="224">Italiae remeare pater permittat ad oras,</l>
      <l n="225">Quae medicis multis medicaminibusque redundat:</l>
      <l n="226">Ille licet nolens consensit abire volenti,</l>
      <l n="227">Tam clarae sobolis cupiens reparare salutem.</l>
      <l n="228">Danda recessuro dedit. Hoc abeunte Rogerum</l>
      <l n="229">Iussit adire suo cum milite Chephaloniam,</l>
      <l n="230">Ut, tanta fuerat quae tempestate rebellis,</l>
      <l n="231">Victa refrenetur. Haec insula dum capietur,</l>
      <l n="232">Undique terrendas Graecorum noverat urbes.</l>
      <l n="233">Iussa patris sequitur iussamque Rogerus ad urbem</l>
      <l n="234">Cum ducis agminibus properavit et obsidet illam.</l>
      <l n="235">Dux repetit positas Gliceo flumine naves,</l>
      <l n="236">Et studet inclusas abducere, non minus undis</l>
      <l n="237">Quam terris avidus Graecos domitare tumaces.</l>
      <l n="238">Bella parare ferox et equis et classe laborat,</l>
      <l n="239">Navibus abductis turbetur ut insula quaeque,</l>
      <l n="240">Conferat et fisco ducis imperiale tributum.</l>
      <l n="241">Temporis aestivi reditu defecit aquarum</l>
      <l n="242">Copia, nec tantis iam defluit alveus undis,</l>
      <l n="243">Ut fluvio nautae valeant deducere naves.</l>
      <l n="244">Dux, qui difficilem facilem facit arte laborem,</l>
      <l n="245">Dum fluvium solitis cognovit egere fluentis,</l>
      <l n="246">Namque meatus aquae brevis arta fauce fluebat,</l>
          <pb n="250"/>
      <l n="257">Multos afferri palos et ab amnis utraque</l>
      <l n="248">Margine configi connexos vimine iussit,</l>
      <l n="249">Et multis multa praecisis arbore ramis</l>
      <l n="250">Composuit crates, et arenis desuper implet.</l>
      <l n="251">Sic aqua lascive dispersa refertur in unum.</l>
      <l n="252">Alveus altior hinc coepitque capacior esse,</l>
      <l n="253">Cogitur unde viam praebere meabilis unda</l>
      <l n="254">Navibus, illaesaeque maris revehuntur ad undas.</l>
      <l n="255">Vir venerabilis hoc in tempore papa Salerni</l>
      <l n="256">Gregorius moritur, quem nec persona nec auri</l>
      <l n="257">Umquam flexit amor; iustum servare rigorem</l>
      <l n="258">Semper proposuit; non cor dare laeta valebant</l>
      <l n="259">Absque modo laetum, nec tristia reddere moestum.</l>
      <l n="260">Solator moesti, lucis via, doctor honesti,</l>
      <l n="261">Legibus arcebat tumidos, humilesque fovebat;</l>
      <l n="262">Terror iniquorum, clipeus fuit ille proborum,</l>
      <l n="263">Atque salutiferi spargendo semina verbi,</l>
      <l n="264">Numquam cessavit populum revocare fidelem</l>
      <l n="265">A vitiis ad eos quibus itur ad aethera mores;</l>
      <l n="266">Vitaque doctrinae non discordare solebat.</l>
      <l n="267">Non fuit instabilis vel arundineae levitatis</l>
      <l n="268">Dux non se lacrimis audita forte coercet</l>
      <l n="269">Morte viri tanti; non mors patris amplius illum</l>
      <l n="270">Cogeret ad lacrimas, non filius ipse, nec uxor,</l>
      <l n="271">Estremos etsi casus utriusque videret.</l>
      <l n="272">Magnus erat de morte dolor, quia magnus amoris,</l>
      <l n="273">Vivere dum licuit, nexus coniunxerat illos.</l>
      <l n="274">Alter ab alterius numquam discessit amore</l>
      <l n="275">Firmatae quondam post mutua foedera pacis.</l>
      <l n="276">Aecclesia sancti Mathaei papa sepultus</l>
      <l n="277">Nobilitat tanti thesauro corporis urbem.</l>
      <l n="278">Hanc, quia translatus Mathaeus apostolus alti</l>
      <l n="279">Nominis esse facit, meritumque vicarius iste</l>
      <l n="280">Auget ibi positus, prae cunctis urbibus unam</l>
      <l n="281">Dux elegisset, sibi vivere si licuisset.</l>
      <l n="282">Verum Gregorii post mortem praesulis illi</l>
          <pb n="252"/>
      <l n="283">Ad loca non licuit Latii dimissa redire.</l>
      <l n="284">Continuis huius soboles generosa Rogerus</l>
      <l n="285">Perterrere minis non cessat Cephaloniam.</l>
      <l n="286">Insula Roberto proponitur esse petenda</l>
      <l n="287">Ad quam missus erat capiendam filius eius.</l>
      <l n="288">Navim conscendens, quam castra revisere possit,</l>
      <l n="289">Febre prius capitur. Flagrare Canicula fervens</l>
      <l n="290">Coeperat, aestiva cuius saevissimus ardor</l>
      <l n="291">Tempestate solet mortalibus esse nocivus.</l>
      <l n="292">Uxor ab Italia non multo venerat ante,</l>
      <l n="293">Et castris aderat, dum nati castra revisit</l>
      <l n="294">Dux, quibus exierat populo cum classe relicto.</l>
      <l n="295">Haec ubi Robertum cognovit febricitare,</l>
      <l n="296">In quo tota sui sita spes erat, utpote tanto</l>
      <l n="297">Coniuge, discissis flens vestibus, acceleratis</l>
      <l n="298">Cursibus accessit; quae defecisse maritum</l>
      <l n="299">Extremosque videns casus instare propinquos,</l>
      <l n="300">Ungue genas lanians, impexos scissa capillos,</l>
      <l n="301">«Proh dolor! exclamat, quid inibo miserrima, vel quo</l>
      <l n="302">Infelix potero discedere? Nonne Pelasgi</l>
      <l n="303">Audita me morte tui natumque tuumque</l>
      <l n="304">Invadent populum, quorum tu gloria solus,</l>
      <l n="305">Spes et robur eras, tua quos praesentia fovit</l>
      <l n="306">Extremis positos? Quia te praesente tuorum</l>
      <l n="307">Hostis nemo minas, congressus nemo timebat.</l>
      <l n="308">Pluribus et quamvis acies adversa catervis</l>
      <l n="309">Obsita non paucis, tua quos animatio tutos</l>
      <l n="310">Fecerat, audebant committere bella, nec umquam</l>
      <l n="311">Te viso potuit mundana resistere virtus.</l>
      <l n="312">Filius ecce lupis sinitur rapiendus et uxor</l>
      <l n="313">Et populus, nunquam sine te securus habendus.</l>
      <l n="314">Te quia, qui populi fueras audacia nostri,</l>
      <l n="315">Amisso populus non audax esse valebit.</l>
      <l n="316">Quodlibet ignavum poterit praecellere vulgus.</l>
      <l n="317">Impia mors, homini, quo tot pereunte peribunt,</l>
      <l n="318">Parce precor; precibus quae cumdescendere nescis,</l>
          <pb n="254"/>
      <l n="319">Exspecta saltim dum nos ad nostra reducat,</l>
      <l n="320">Ut locus excipiat nos post sua funera tutus.</l>
      <l n="321">Ah! Miseram! frustra precor hanc, ingrata precanti</l>
      <l n="322">Cum semper fuerit nullique pepercerit umquam».</l>
      <l n="323">Nec minus et flenti flens cum genitrice Rogerus,</l>
      <l n="324">Magnos cum gemitu clamores tollit ad astra,</l>
      <l n="325">Se prius orbatum lacrimans patre, quam vel habendi</l>
      <l n="326">Parta vel ad plenum sit gnarus habenda parandi,</l>
      <l n="327">Sectarique sciat virtutis facta paternae.</l>
      <l n="328">Astantis populi lacrimas quis lumine sicco</l>
      <l n="329">Inspiceret? quis tam patiens, tam ferreus esset,</l>
      <l n="330">Ut non moestitiam tot passis compateretur?</l>
      <l n="331">Inter tot lacrimas cum corpore sanguine Christi</l>
      <l n="332">Accepto, moriens vita spoliatur amica:</l>
      <l n="333">Sic et in exilio robusti principis artus</l>
      <l n="334">Spiritus exutos dimittit et exanimatur,</l>
      <l n="335">Qui fortes animos aliis inferre solebat,</l>
      <l n="336">Se praesente suis nil passus adesse timoris.</l>
      <l n="337">Non remanere viri Graecorum partibus uxor</l>
      <l n="338">Corpus passa, suis conatur reddere terris.</l>
      <l n="339">Quamque magis celerem cognoverat esse galeram</l>
      <l n="340">Scandit, ibi posito Roberti corpore transit,</l>
      <l n="341">Mortuus ut rediens Latio solatia praestet,</l>
      <l n="342">Cui non fas vivo fuit ad sua regna reverti.</l>
      <l n="343">Castra Rogerus adit patris, interitusque paterni</l>
      <l n="434">Notitia populum communicat anxius omnem,</l>
      <l n="345">Consiliumque petit. Privandum namque fatetur,</l>
      <l n="346">Ni redeat propere, se iuris honore paterni,</l>
      <l n="347">Haeredem cuius pater hunc indixerat esse.</l>
      <l n="348">Illi promittunt omnes se corde fideli,</l>
      <l n="349">Sicut servierant patri, servire paratos;</l>
      <l n="350">Sitque coadiutor transgressibus aequoris illis</l>
      <l n="351">Unanimes rogitant. Populo favet ille roganti.</l>
      <l n="352">Se tamen expectet, dum Cephalonia petatur</l>
      <l n="353">Insula, qua socios dimiserat, obsecrat omnes;</l>
      <l n="354">Et «Nullius, ait, fidei me iure vocare</l>
      <l n="355">Deberet populus dimissus in obsidione,</l>
          <pb n="256"/>
      <l n="356">Abscedens eius si castra revisere nollem,</l>
      <l n="357">Et patris intentum, quem vobis notificavi,</l>
      <l n="358">Discessumque meum non illis notificarem».</l>
      <l n="359">His dictis ad castra suae redit obsidionis,</l>
      <l n="360">Defunctumque patrem, se velle recedere pandit.</l>
      <l n="361">Acturos referunt se quisque quod egerit ille,</l>
      <l n="362">Obsequiique sui coeptis desistere nolle,</l>
      <l n="363">Si condigna tamen sibi convenientia detur.</l>
      <l n="364">Taliter amoto sua castra petente Rogero,</l>
      <l n="365">Gens aliis castris tanto remorata pavore</l>
      <l n="366">Concutitur, quod se nullatenus emerituram</l>
      <l n="367">Elapsum speret, quasi vita salusque negetur.</l>
      <l n="368">Omnes si Danai, gens Persica, gens Agarena</l>
      <l n="369">Hos invasissent, et ab omni climate mundi</l>
      <l n="370">Afflueret populus, peteretque armatus inermes:</l>
      <l n="371">Non illa hac formido foret formidine maior.</l>
      <l n="372">Mors unius erat multorum causa pavoris.</l>
      <l n="373">Innumeras gentes, duce qui vivente solebant</l>
      <l n="374">Vincere, defuncto paucis obstare timerent.</l>
      <l n="375">Milibus esse decem sic saepe valentior unus</l>
      <l n="376">Atque fugare viri duo milia mille probantur.</l>
      <l n="377">Hostis ne subeat, maiori classe cremata,</l>
      <l n="378">Territa gens studuit naves servare minores,</l>
      <l n="379">Aequor ut Adriacum transvecta pavore levetur.</l>
      <l n="380">Tantus erat terror. Nec opes nec pallia curant;</l>
      <l n="381">Omnia postponunt, et corpora sola carinis</l>
      <l n="382">Supplicibus precibus poscunt inducere nautas;</l>
      <l n="383">Atque licet naves a terra longius essent,</l>
      <l n="384">Pars conscendit equos, ut perveniatur ad illas,</l>
      <l n="385">Dimissis et equis imponunt corpora tantum,</l>
      <l n="386">Pars natat, ut nando valeat conscendere navem;</l>
      <l n="387">Pars tamen illorum maior, quia non remeare</l>
      <l n="388">Navibus evaluit, remanens se mancipat Argis;</l>
      <l n="389">Quique timebantur timidi servire Pelasgis</l>
      <l n="390">Incipiunt, animi pulsa feritate ferocis.</l>
      <l n="391">Iamque rates fuerant secus Appula litora ductae,</l>
      <l n="392">Tempestas tumidum quatit intolerabilis aequor.</l>
      <l n="393">Naufragium passi quam plures sunt ibi nautae;</l>
          <pb n="258"/>
      <l n="394">Pars hominum cum classe perit, fractaque procellis,</l>
      <l n="395">Qua fuerat corpus transvectum nobile navi,</l>
      <l n="396">In mare delapsum non absque labore cadaver</l>
      <l n="397">Extrahitur. Foetor ne prodeat inde nocivus,</l>
      <l n="398">Viscera corque ducis subhumari iussit Idronti</l>
      <l n="399">Praedita consiliis semper prudentibus uxor,</l>
      <l n="400">Et multo reliquum condivit aromate corpus,</l>
      <l n="401">Hinc deportari Venusinam fecit ad urbem,</l>
      <l n="402">Qua fuerant fratrum costructa sepulchra priorum.</l>
      <l n="403">Hos prope cum magno dux est subhumatus honore.</l>
      <l n="404">Urbs Venusina nitet tantis decorata sepulchris.</l>
      <l n="405">A Caroli Magni vel tempore Caesaris umquam</l>
      <l n="406">Nullos terra pares produxit fratribus istis.</l>
      <l n="407">Hic subhumatorum fabricata iussibus horum</l>
      <l n="408">Ecclesia, cuius decor urbis praenitet huius,</l>
      <l n="409">Det veniae munus rex illis trinus et unus.</l>
      <trailer>EXPLICIT LIBER QUINTUS</trailer>
                </lg>
          </div>
          <div>
                <lg>                                   
      <l n="410">Nostra, Rogere, tibi, cognoscis carmina scribi.</l>
      <l n="411">Mente tibi laeta studuit parere poeta.</l>
      <l n="412">Semper et auctores hilares meruere datores:</l>
      <l n="413">Tu duce Romano dux dignior Octaviano,</l>
      <l n="414">Sis mihi, quaeso, boni spes, ut fuit ille Maroni.</l>
                </lg>
          </div>
    </div><!--Gesta-->
    </body>
  </text>
</TEI>


          

