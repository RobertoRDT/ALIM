<TEI xmlns="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title>Historiarum Ab Inclinatone Romanorum Quartae Decadis Liber Secundus </title>
				<author>Blondus Flavius Foroliviensis</author>
				<respStmt>
					<resp key="print_editor">Edizione critica a stampa a cura di</resp>
					<name>B. Nogara</name>
				</respStmt>
				<respStmt>
					<resp key="ALIM2_0">esportazione in formato TEI XML livello 0 effettuata da </resp>
					<name key="OK">Omar Khalaf</name>
					<name key="MB">Marina Buzzoni</name>
				</respStmt>
				<respStmt>
					<resp key="ALIM2_1">Edizione in formato TEI XML, livello ALIM2_1, a cura di </resp>
					<name key="JC">Jan Ctibor</name>
				</respStmt>
			</titleStmt>
			<extent>
				<measure quantity="8175" unit="words">Parole: 8175</measure>
				<measure quantity="53686" unit="characters_without_spaces">Caratteri (spazi esclusi): 53686</measure>
				<measure quantity="60882" unit="characters_witht_spaces">Caratteri (spazi inclusi): 60882</measure>
			</extent>
			<publicationStmt>
				<publisher>ALIM</publisher>
				<date when="2008-02-08">08/02/2008</date>
			</publicationStmt>
			<notesStmt>
				<note>Genere: Storiografia</note>
				<note>Tipo: Fonti Letterarie</note>
			</notesStmt>
			<sourceDesc>
				<biblStruct>
					<monogr>
						<author>Biondo Flavio</author>
						<title level="m">Scritti inediti e rari di Biondo Flavio</title>
						<editor>B. Nogara</editor>
						<imprint>
							<publisher>Tipografia Poliglotta Vaticana</publisher>
							<pubPlace>Roma</pubPlace>
							<date>1927</date>
							<biblScope unit="page">3-28</biblScope>
						</imprint>
					</monogr>
				</biblStruct>
			</sourceDesc>
		</fileDesc>
		<encodingDesc>
			<projectDesc>
				<p>Testo codificato nel formato TEI XML, versione P5, per essere incluso fra i testi che compongono il progetto ALIM - Archivio della Latinità Italiana del Medioevo.</p>
			</projectDesc>
			<editorialDecl>
				<ab type="boilerplate">La codifica segue le norme standard stabilite dal progetto ALIM, in dettaglio:
					<list>
						<item>Sono state eliminate le sillabazioni: la parola spezzata da un 'a capo' è stata unita alla riga 
							precedente (anche alla pagina precedente, ove necessario). Eccezione: quando una parola è sillabata alla 
							fine di una riga e nella successiva riga appare solo la seconda parte della parola sillabata (quindi il resto
							resto della riga a stampa e vuoto), la parola è stata registrata tutta nella riga in cui essa termina.
						È stato ritenuto prioritario, infatti, mantenere il numero complessivo delle righe di ogni pagina.</item>
					</list>
				</ab>
				<ab type="level">ALIM2_1</ab>
			</editorialDecl>
		</encodingDesc>
		<profileDesc>
			<langUsage>
				<language ident="lat">Latino</language>
			</langUsage>
			<textClass>
				<keywords>
					<term type="form">Prosa</term>
					<term type="source">Fonti Letterarie</term>
					<term type="genre">Storiografia</term>
				</keywords>
			</textClass>
			<creation>
				<date when-iso="1401/1500">XV</date>
			</creation>
		</profileDesc>
		<revisionDesc>
			<change who="OK, MB">Export nel formato TEI P5 a partire da ALIM 1 [livello ALIM2_0]</change>
			<change when="2018-06" who="JC">Aggiornamento da livello 0 a livello 1, schema TEI ALIM Lite [livello ALIM2_1]. Note: 
<list type="listaNoteJC" resp="#JC"><item resp="#JC">-ok</item></list></change>
		</revisionDesc>
	</teiHeader>

<text>
	<body>
		<pb n="3"/>
		<div>
			<head><lb/>BLONDI FLAVII FORLIVIENSIS
				<lb/>&lt;HISTORIARUM AB INCLINATIONE ROMANORUM&gt;
			<lb/>QUARTAE DECADIS LIBER SECUNDUS INCIPIT.</head>
			<div type="chapter">
				<head><lb/>I.</head> <p>Annus hic primus et quadragesimus supra millesimum et
					<lb/>quadringentesimum christianae salutis variam sicut et superiores
					<lb/>bellorum fortunam, sed ad extremum pacem habet sicut insperatam
					<lb/>ita maximis suspicionibus involutam, copiis omnium bella in
					<lb/>Italia gerentium, quod in superioris libri fine ostendimus, per autumnum
					<lb/>in hiberna contractis. Nicolaus marchio Estensis, pacem
					<lb/>Philippum inter et socios belli populos constituere anhelans, ad
					<lb/>Venetos Florentinosque misit, et quam apud se retinuerat Blancham
					<lb/>Philippi filiam, sequestre hymenaeumque ut dicebat Venetiis
					<lb/>celebraturo senatu, Sfortiae in matrimonium dari satagebat, fore
					<lb/>praedicans, ut, cum Venetos Sfortia patres sibi patronosque prudenti
					<lb/>consilio delegisset, Philippo gener solide effectus, pacem quamcumque
					<lb/>constituisset pari apud utrosque gratia et viribus utrimque
					<lb/>alendis perpetuanti conservaret. Nec ullas Marchio conditiones
					<lb/>Philippi verbis paci apponebat, quin omnia linqueret Sfortiae arbitrio
				<lb/>moderanda.</p>
			</div>
			<div type="chapter">
				<head><lb/>II.</head> <p>Acceperunt laetis animis factam pacis mentionem socii bello
					<lb/>populi: Sfortia vero, de re ipsa apud Veronam requisitus, nedum
					<lb/>assentiri velie videbatur, sed apud utrumque populum, ne simulatis
					<lb/>et dolo plenis Philippi verbis crederet, aliquamdiu restitit. Tandem
					<lb/>a senatu vocatus, accessit Venetias, iveruntque illuc eodem
					<lb/>tempore Ugutio Contrarus Ferrariensis, omnium Marchionis consiliorum
					<lb/>imprimis gnarus, et Simon Ghilinus Mediolanensis Philippi
					<lb/>nuntius. Apparuit autem tunc, et, a Philippensibus de industria
					<pb n="4"/>
					<lb/>disseminatus, rumor increbuit fore ut Blancha Sfortiae propediem
					<lb/>tradita, pax constitueretur qualem Sfortia praescripsisset. Forte
					<lb/>per id temporis transiverat ad Philippum Ciarpellonus, quem a
					<lb/>Sfortia patre nutritum Franciscus filius contubernalem carissimumque
					<lb/>semper habuerat. Eum Philippus pollicitationibus oneratum et
					<lb/>praefectura equitum, quam sibi a Sfortia denegatam transitioni
					<lb/>honestamentum praetendebat, spei plenum misit ad Piccininum
					<lb/>confractas apud Anglarium copias in Placentinis Cremonensibusque
					<lb/>summis conatibus reparantem. Quae cum Sfortia intellexisset, veritus
					<lb/>ne eo absente aliqui in Lombardia motus concitarentur, Iohannem
					<lb/>Sfortiam fratrem et ductorum aliquos cum quatuor equitum
					<lb/>millibus apud Soncinum intentos paratosque esse curavit; et interea,
					<lb/>pacis tractatu per longas inextricabilesque ambages ducto, nuptias
					<lb/>ornavit, quas Iacobus Foscari, unicus Francisco Foscari Venetiarum
					<lb/>duci filius, uxore ex Contarena gente traducta, per Ianuarium fecit
				<lb/>sumptuosissimas.</p>
			</div>
			<div type="chapter">
				<head><lb/>III.</head> <p>Idibus vero Februariis Piccininus, cum omnes copias, equites
					<lb/>octo millia pedites ad tres mille, ex Placentinis Parmensibusque
					<lb/>trans Padum traductas in Cremonensibus coegisset, simulavit ducere
					<lb/>ad Ollium amnem contra Urceos transmittendum: Iohanne autem
					<lb/>Sfortia, ut resisteret et eam Ollii amnis oram tutaretur, parante,
					<lb/>flexit ad sinistram Piccininus tamquam Abduensis Glareae oppida
					<lb/>invasurus. Tunc Sfortia frater, nullam de Ollii transitu hostis
					<lb/>suspicionem habendam ratus, ad Urceos recessit, et Piccininus,
					<lb/>nudatam custode amnis ripam intelligens, magno itinere noctu
					<lb/>confecto, ad vada quae sunt contra Rudianum improvisus traiecit.
					<lb/>Cui cum resistere congregati in campis posse diffiderent Sfortiani,
					<lb/>quadripartito dissipati properarunt ad oppida Urceos Soncinum
				<lb/>Glarium et Palatiolum praesidio confirmanda.</p>
			</div>
			<div type="chapter">
				<head><lb/>IV.</head> <p>Id cum intellexisset Piccininus, Clarium ducens oppugnare
					<lb/>coepit, quo in oppido qui inerant Sfortiani milites haudquaquam
					<lb/>restitere; et Piccininum vel repellere vel diu distinere diffisi, ea in
					<lb/>parte ad quam oppugnatio ostendebatur praelio intenti erant, cum
					<lb/>oppidani aversa in parte praesidium oppidumque hostibus prodidere.
					<lb/>Fuit vero id incommodum maius omnium quae tot in bellis
					<lb/>per annos duodeviginti Sfortia accepisset. Postera die Piccininus,
					<lb/>Palatiolo, prodentibus item oppidanis, recepto, arcem in quam se
					<pb n="5"/>
					<lb/>praesidium receperat eo consilio se absente oppugnari iussit, quod
					<lb/>ad alia capienda regionis oppida intenderet proficisci. Sed adierunt,
					<lb/>priusquam movisset, qui sese illi sponte et necdum viso exercitu
					<lb/>permiserunt: vallis Isei incolae, omnesque municipiorum et castellorum
					<lb/>Abduensis Glareae oppidani, pariterque ex campestribus
					<lb/>Brixianis Casterzaghenses atque Travaiadenses. Postmodum Palatioli
					<lb/>arce septimo oppugnationis die, praesidio et custodibus cum
					<lb/>armis et vestimentis abire permissis, recepta, defecerunt a Venetis
					<lb/>Longena Mairanum et quicquid in ea obtinuerant regione. Quo die
					<lb/>item marchio Mantuanus arcem mediam pontis Valegii a custode
				<lb/>proditam praesidio communivit.</p>
			</div>
			<div type="chapter">
				<head><lb/>V.</head> <p>Sed erat forte tunc Pischeriae Sfortia, quem a Foscari
					<lb/>nuptiis vanoque pacis constituendae consilio acceptum in Clario
					<lb/>incommodum excitavit, eoque curante, duabus Valegii arcibus in
					<lb/>fide persistentibus tantum praesidii armamentorumque est impositum,
					<lb/>ut media arx perdita, cuius recuperationi nequiret intendere,
					<lb/>nullam esset molestiam provincialibus allatura. Constituerat vero
					<lb/>copias omnes, quae in Paduanis Vicentinis Veronensibusque hibernabant,
					<lb/>Pischeriam contrahere, aliis, quae apud Brixiam convenerant,
					<lb/>ut sese par hosti opponeret, adiuncturus. Sed multi certique
					<lb/>nuntii attulerunt: Ciarpellonum, quem ostendimus a se per fugam
					<lb/>Piccinino additum a Philippo, rumorem disseminasse, functum se
					<lb/>fato, quo sibi olim domestici omnes et ipse imprimis praedixerit
					<lb/>pereundum: Venetos, superbam perfidamque gentem, illum securi
					<lb/>quemadmodum antea Carmagnolam percussisse; inde factum esse
					<lb/>ut Abduensis Glareae oppidani arciumque custodes defecerint ad
					<lb/>Philippum. Ea autem mortis Sfortiae opinio non solum illos qui
					<lb/>rebellaverant suae blandientes perfidiae, sed Brixianam quoque
					<lb/>invaserat plebem, ratam praestantem et insigni elatum recenti
					<lb/>victoria ducem Sfortiam, si salvus et liber esset, numquam in ea
					<lb/>propinquitate eiusmodi motus fuisse tanto tempore contempturum;
					<lb/>et si quae ab ilio litterae perferebantur, eas commenticias adulterinasque,
					<lb/>nuntios vero, qui de illius accessu dicerent, subornatos a
					<lb/>studiosis partium reputabat. Quam ob rem Sfortia, reiecta in ver
					<lb/>instans expeditionis parandae cura, trecentis comitatus equitibus
					<lb/>Brixiam se contulit; quem Brixiani populariter obvii et fusi in
				<lb/>praetorianas aedes deductum magnis muneribus donaverunt.</p>
			</div>
			<div type="chapter">
				<head><lb/>VI.</head> <p>Recepit tamen eodem die Iseum Piccininus, et in Francecurtanos
					<lb/>postera die ducens, Passiranensibus Bornadensibusque et
					<pb n="6"/>
					<lb/>Paternianis ad deditionem faciendam se petentibus obviavit: qua
					<lb/>etiam die incepit Roadum, quod oppidum multi faceret, obsidere.
					<lb/>Sed cum Piccininus fidelem Venetis populum intelligeret resistere
					<lb/>paratum, reiecta in pabuli carentiam culpa, recedens Minervium
					<lb/>duxit, eoque recepto oppido, Pontis Vici data spe salutis potitus,
					<lb/>oppidanos, quod aestate praeterita se nimis faciliter Sfortiae permisissent,
					<lb/>diripi iussit. Quo in victoriae cursu Bina Calvisanum
					<lb/>Gotlenghum Gambara Pratalbuinum et cetera regionis castella,
					<lb/>priusquam adirentur, defecere. Exinde Piccininus, ad illa ducens
					<lb/>quae Mantuanus marchio aestate anteacta amiserat, Canedo faciliter
					<lb/>est potitus; sed necessum fuit oppugnare arcem pertinaciter
					<lb/>resistentem: Asolam vero, cum multos circumsedisset dies, ideo
					<lb/>nequivit capere, quod illud et quinque alia solum, Pischeriam
					<lb/>Lunadum Montemclarum Urceos et Soncinun, Sfortia curaverat
				<lb/>praesidio conservari.</p>
			</div>
			<div type="chapter">
				<head><lb/>VII.</head> <p>Marcharia itaque sex dierum oppugnatione et Rivariolo in
					<lb/>Cremonensibus quam primum accessit in potestatem factis, Piccininus
					<lb/>Gotlenghum concessit, et magno inde confecto itinere, primis
					<lb/>castris ad Urceos consedit; cumque eius potiundi nulla spes appareret,
					<lb/>castellum expugnavit impositum ponti Ollium amnem Urceos
					<lb/>inter et Soncinum iungenti a Venetis aestate praeterita reparatum.
					<lb/>Eo in furoris potius quam acceleratae victoriae cursu, qui quatuor
					<lb/>et triginta duraverat dies, cum tot et tanta confecisset Piccininus,
					<lb/>prima ut existimavit diu mansura ad Soncinum castra firmavit.
					<lb/>Nam, praeter quam quod moenibus munitissimum firmissimo
					<lb/>tenebatur praesidio, oppidanos credidit rebellionis quam nullis
					<lb/>coacti viribus aut damnis ante acta aestate fecerant conscientia, ne
					<lb/>in suas venirent manus, pertinaciter conaturos. Bombardis itaque
					<lb/>sex in circuitu dispositis, et equis, quibus alendis a pabulo laboraretur,
					<lb/>in proxima missis, omnia paravit intentavitque solita duris
					<lb/>oppugnationibus adhiberi. Spernebat vero eum Michael Grittus
					<lb/>patritiae gentis Venetus, quem quadringentos ducentem equites,
					<lb/>addito peditatu, Sfortia imposuerat. Et tamen, ut nullum abesset
					<lb/>eo in tumultu scelus, a praesidio, cuius fidei imprimis plurimum
					<lb/>tribueretur, defectio incohavit, duobus de quadraginta Gritti commilitonibus
					<lb/>ab hoste corruptis, apud plebem primo et post apud
					<lb/>ductorem, ut rebus omnium in communi consuleretur, minis potius
					<pb n="7"/>
					<lb/>quam exhortatione petentibus. Itaque introductus a plebe gratiam
					<lb/>occupata defectionis celeritate quaerenti Piccininus, cum oppidanos
					<lb/>sese purgantes benignius audisset, Grittum in vincula coniecit;
					<lb/>commilitones vero in Philippi stipendia conscriptos equis et ductoris
				<lb/>sui suppellectile donavit.</p>
			</div>
			<div type="chapter">
				<head><lb/>VIII.</head> <p>Aderant tunc Aprilis Kalendae, et qui tam multa in hostili
					<lb/>agro evertissent Philippenses hiemali in expeditione illa, equos
					<lb/>nedum in acie strigosiores sed viribus adeo reddiderant enervatos,
					<lb/>ut, quod aestate praeterita in Etruria suo sensissent damno, debiles
					<lb/>illos hostibus congressuri essent habituri. Quam ob rem Piccininus,
					<lb/>copiis in recepta municipia oppidaque, prout locorum necessitas
					<lb/>et cohortum commoda exigere sunt visa, distributis, Mediolanum
					<lb/>concessit; accersitisque ductoribus, exercitum qui Sfortiano par
					<lb/>esset vel per summos virium Philippi conatus instituit reparare.
					<lb/>Nam Sfortia, postquam octo dies apud Brixianos fuerat, Veronam
					<lb/>reversus, instaurandis summo adnisu copiis sociorum populorum,
					<lb/>pecunias contrahebat; quoque nihil intentatum linqueretur, curaverat
					<lb/>Michelettum Attendulum veteranum excellentemque, prout
					<lb/>in Anglariano praelio estendimus, ductorem, ea spe Venetorum
					<lb/>stipendiis adscribi, ut eius, quem patris loco haberet, usus consilio
				<lb/>auxilioque, certam sibi ut rebatur victoriam compararet.</p>
			</div>
			<div type="chapter">
				<head><lb/>IX.</head> <p>Interea tamen Philippus, haudquaquam segnis vel rei suae
					<lb/>improvidus, par illi paravit incommodum, quod nedum speraverit
					<lb/>Michelettum distinere, sed coacturum, ut copiarum partem educeret
					<lb/>Lombardia, Alphonso Aragonum rege in gentis Attendulae dominia
					<lb/>partium regni Apuliae concitato. Is namque rex, peditatu in proditam
					<lb/>sibi Beneventanam arcem clam imposito, civitatem cum
					<lb/>cohorte una ingressus, Fuschinum Cutognolensem cum turma equestri,
					<lb/>quam praesidio a Sfortia impositus ducebat, intercepit, et
					<lb/>Vicari Mota Ursaria Mirabella Casalbore et Bonalbergo agri castellis
					<lb/>eo in tumultu subito habitis, Araiani oppido, cuius comitatus
					<lb/>titulo Sfortia ornaretur, Apitioque longiori obsidione pressis, potiri
					<lb/>nequivit. Troiani vero, Manfredoniamque, et multa regionis oppida
					<lb/>ac castella oppidani Sfortiae quondam genitori et ipsi item filio
					<lb/>fideles sine praesidio conservarunt; et quae in Calabris obtinebat
					<lb/>Michelettus, protexit Iohannes Antonius Ursinus princeps
				<lb/>Tarentinus.</p>
			</div>
			<div type="chapter">
				<head><lb/>X.</head> <p>In alium autem gentis Attendulae veteranum annos natum
					<lb/>nonaginta Laurentium, qui primus Sfortiam superiorem ab tenui
					<pb n="8"/>
					<lb/>inopique casula in militiam eduxit, cum Aragonenses impetum
					<lb/>fecissent, Vigiliis illum, oppido haudquaquam contemnendo, et
					<lb/>castellis aliquot spoliarunt; et tamen Vigiliarum arcem eumque
					<lb/>etiam protexit princeps Tarentinus, ne in Aragonensium carcerem
					<lb/>truderetur. Is enim princeps, licet in regis Alphonsi partibus maneret,
					<lb/>cum tamen acerrimas, prout longe supra ostendimus, cum
					<lb/>Candolis inimicitias exerceret, in motuum qui acciderant varietate
					<lb/>rebus suis prospicere conabatur. Namque Antonius Candola, postquam
					<lb/>ab Eugenio romano pontifice stipendia accipere incohaverat,
					<lb/>ad Alphonsum regem transiens, dato in obsidem filio annos quatuordecim
					<lb/>agente, cum ilio imprimis egit, ut quaecumque paterna haereditate
					<lb/>possideret, sibi salva forent regia sanctione. Quamquam
					<lb/>vero is Sybarim, quam civitatem dicunt Barum, concesso genitori
					<lb/>et sibi a Iohanna regina ducatus titulo, ac Triventi comitatum
					<lb/>iuste ex regni constitutis videretur habere, plurima tamen diversis
					<lb/>in regionibus tenebat, quae armis et violentia freti studiosis Aragonensium
					<lb/>abstulissent. Hi ne erant cum principe agnati Nolanus
					<lb/>comes et gentis Ursinae ceteri, dux Sinuessae, Fundorum comes, ac
					<lb/>eius sectae omnes ab Alphonso rege adeo animis abalienati, ut in
					<lb/>novam quaecumque emergeret fortunam prospicientes, Sfortiam
					<lb/>Attendulosque, partim praetensis purgationi simulatis erga regem
					<lb/>causis, partim libera contumacia tutarentur. Quin etiam Traianus
					<lb/>gentis Caratiolae Neapolitanus, Avelini comes, licet Antonium Candolam,
					<lb/>cuius sororem in matrimonio haberet, ante cum octingentis
					<lb/>equitibus secutus fuisset, ne Aragonensi vires adderet, sub Tarentini
				<lb/>principis umbra protexit oppida Attendulorum.</p>
			</div>
			<div type="chapter">
				<head><lb/>XI.</head> <p>Forte per id temporis Barenses non manus cuiuspiam aut
					<lb/>factionis proditione, sed publico consilio, Candolae praesidio portis
					<lb/>deiecto, desciverunt ad principem Tarentinum. Quod vero arcem
					<lb/>natura loci et praesidio munitissimam nulla capiendi spes appareret,
					<lb/>eam, obiectis munitionibus, ab urbe excluserunt; et accitus
					<lb/>post confectam rem princeps, secutos civitatis factum agri paganos
					<lb/>oppidanosque additis praesidiis confirmavit. Ea cum Antonio Candolae
					<lb/>essent nuntiata, accessit quidem cum copiis repentinus; sed,
					<lb/>postquam perdita recipiendi nullam spem vidit reliquam, ad regis
					<lb/>Alphonsi iustitiam est conversus. Quae maxima iudicii difficultas,
					<lb/>cum petenti Antonio iustitia scripto et verbis non denegaretur, et
					<lb/>principi ut satisfaceret mandaretur, Candolam, nisi redderetur Barum,
					<lb/>verbis duci veritum, et Ursinum civitatem optime de se meritam
					<lb/>in irati hostis manus reddere obstinatius recusantem a rege
					<pb n="9"/>
					<lb/>abalienavit, addiditque res ipsa calcar Romano pontifici, ut destinatum
					<lb/>ad regni pacem vel armis parandam exercitum mittere
				<lb/>maturaret.</p>
			</div>
			<div type="chapter">
				<head><lb/>XII.</head> <p>Quod vero Genuenses, acerrimi Alphonso regi et subiectis
					<lb/>sibi citerioris Hispaniae populis hostes, multa et magna in id bellum
					<lb/>pollicerentur, secum foedus iniit solemni ritu celebratum, ut, ipso
					<lb/>terrestres immittente copias, equites quatuor millia pedites mille
					<lb/>quingentos, classem illi armarent, tectas naves sex maximas, duodecim
					<lb/>triremes. Quo in<hi rend="italic"> </hi>foedere annos duos, si prius Italia non
					<lb/>pelleretur Aragonensis, duraturo actum est: Siciliae regnum ultra
					<lb/>citraque fretum Romanae ecclesiae, cuius est, restitui, Sardiniamque
					<lb/>concedi in feudum populo Genuensi; et ne mora paratam a
					<lb/>principum regni dissidiis Tarentino Ursinisque ceteris et Candolis
					<lb/>victoriam labefactaret, cautum, si pontificis legatus, quod apprime
					<lb/>suadebant Genuenses, Maio vel ad summum Idibus Iuniis in hostem
					<lb/>duceret, classis intra dies triginta Italiae litoribus, quae obtineret
					<lb/>Aragonensis, appelleretur. Igitur cardinalis Sanctorum Nerei et
					<lb/>Achillei, quem appellatione Tarentinum legatura ostendimus designatum,
					<lb/>intra Kalendas Iulii mensis cum tribus iustis cohortibus
					<lb/>peditibus ad mille trecentos hostilem agrum apud Marsos Albetenses
				<lb/>invasit.</p>
			</div>
			<div type="chapter">
				<head><lb/>XIII.</head> <p>Et Franciscus Sfortia, quod tam multis in Lombardia
					<lb/>implicitus non intentasset solus, pontitice hortante et bello incumbere
					<lb/>promittente, Aragonensem bifariam in regni partibus agitavit.
					<lb/>Caesarem namque Martinenghum, postquam apud Tienium fuit
					<lb/>captus, in sua stipendia acceptum curavit navigio Venetorum cum
					<lb/>sexcentis equitibus Manfredoniam transportari, qui, quadringentis
					<lb/>auctus equitibus, quos Sfortiae conquisitores ex Apulis contraxissent,
					<lb/>perdita de Beneventanis brevi recepit; eoque in tempore Alexander
					<lb/>Sfortia frater ex Piceno, quam administraret, provinciam,
					<lb/>cum mille equitibus duxit in Frentanos, quondam Samnites, quos
					<lb/>dicimus Aprutinos, et studiosos Aragonensi Teatinos, confinesque
					<lb/>Paelignos Sulmonenses, quibus dedisset praesidio rerum Raimundum
					<lb/>Candolam et Riccium Monteclarensem, invasit; ut nulla ratione
				<lb/>promissis Genuensi in foedere visus sit pontifex defuisse.</p>
			</div>
			<div type="chapter">
				<head><lb/>XIV.</head> <p>Tribus tamen his agitatus in locis, rex Alphonsus maritimae
					<lb/>magis orae a Genuensi timens, Caietam concessit. Commissa
					<lb/>sunt interim ab Aragonensi equitatu cum Caesarianis praelia, in
					<pb n="10"/>
					<lb/>quibus neuter hostem insigni victoria superavit: Alexander vero,
					<lb/>cum ad Aterni amnis ostia feliciori ausu quam Sfortia genitor traiecisset,
					<lb/>castellum, cuius nomen proximus obtinet idem amnis, Pischariam
					<lb/>obsedit. Id cum nullo ferendum modo duceret Raimundus
					<lb/>Candola, cuius ditione castellum maximi ob portoria commeantiumque
					<lb/>vectigal proventus teneretur, statuit subvenire, et additis
					<lb/>Monteclarensi, occulto delectu, non Teatinis modo sed Sulmonensium
					<lb/>paganis, improvidum, ut ratus est, hostem conficere opinabatur.
					<lb/>Senserunt vero advenientem, quos diversis in locis Alexander
					<lb/>disposuerat, nocturni exploratores, celeri quorum nuntio exciti Sfortiani
					<lb/>arma corripiunt, et tamquam Riccio, quem impigrum praedatorem
					<lb/>noverant, praelio occursuri, longius a castris sunt progressi.
					<lb/>Sed postquam dies orta peditatus turmas et equitatus sub signis
					<lb/>composite advenientis quadratas ostendit acies, illico omnes accersivit
					<lb/>Alexander quos aut bombardarum custodia aut somnus segnitiave
				<lb/>in castris detinuissent.</p>
			</div>
			<div type="chapter">
				<head><lb/>XV.</head> <p>Fuit Riccii consilium, visis Sfortianis, quibus crediderit
					<lb/>sua consilia a perfugis prodita esse, in colles proximos recedendi;
					<lb/>sed Raimundus Candola, quem omnium aetatis nostrae agri seminarii
					<lb/>pascuive et pecoris ac pecuniarum ditissimum portoria vectigalque
					<lb/>Pischariae exeruciarent, in paucitatem hostium concione
					<lb/>apud suos invectus, intulit signa, et congressos hostes tamdiu cum
					<lb/>equitatu sustinuit, quoad peditatum Riccius in aciem explicavit.
					<lb/>Quod in Candolarum apparatu dum fieret, fuerunt ex Sfortianis qui,
					<lb/>damnato Alexandri consilio, illi suaserint ea ratione pedem referendum,
					<lb/>ut, si hostilis exercitus, cui integro cum pernicie obsisteretur,
					<lb/>effuso cursu esset insecutus, equitatum pedite destitutum
					<lb/>primo, et inde conficerent peditatum. Riccio interim pedites in
					<lb/>fronte locanti parvum quem adduxerat peditatum opposuit Alexander,
					<lb/>et in Candolam cum equitatu delatus, mercaturae innutritum
					<lb/>ductorem e vestigio repulit, levique commisso praelio, prius
					<lb/>in fugam conversum cepit, quam Riccius, quid futurum erat intelligens
					<lb/>accurrensque, potuerit subvenire. Ea tamen visa equitatus
					<lb/>fuga, Riccius suos convocavit, et, collem proximum circumvectus,
					<lb/>notis itineribus eos est assecutus: tunc, agmen ipsum claudens,
					<lb/>crebris ad rivos impeditioresque scrobibus viae anfractus commissis
					<lb/>praeliis, Alexandrum distinuit insequentem. Tandem fugientes
					<lb/>Teatina exceptos porta Sfortiani cum vidissent, vinciendis
					<pb n="11"/>
					<lb/>captivis impedimentisque legendis aciem converterunt: Alexander
					<lb/>vero, trecentis eo captis praelio equitibus in Picenum missis, Candolam
					<lb/>attribuit munitissimae arcis Firmanae custodibus
				<lb/>conservandum.</p>
			</div>
			<div type="chapter">
				<head><lb/>XVI.</head> <p>Eius secundi praelii fama effecit, ut maritimae Frentanae
					<lb/>villae, quam dicunt Villamfrancam, oppidani priusquam adirentur,
					<lb/>se se permiserint Sfortianis. Interea ceperat in Marsis Albetensibus
					<lb/>Romani pontificis legatus castella septem, et, si promissa Aquilanorum
					<lb/>auxilia ad duo millia accessissent, parabat ducere in Paelignos,
					<lb/>cum Antonius Candola, copiis eo paratior adveniens, fovit
					<lb/>Sulmonenses et perditorum in Albetensi comitatu castella duo
					<lb/>recepit meliora. Rex item Alphonsus, postquam fabricatas in classem
					<lb/>Genuensium triremes sine armamentis esse, naves vero tutandis
					<lb/>ab hoste Catalano piratisque civium Genuae mercimoniis, quae
					<lb/>ex Anglia adveherentur, in fretum Gaditanum navigasse intellexit,
					<lb/>orae maritimae cura liberatus, et ipse ecclesiastico exercitui
					<lb/>se opposuit. Tum legatus, qui duobus hostium exercitibus par esse
					<lb/>nequiret, copias per municipia et castella distribuit illa praesidio
					<lb/>servaturas, et Antonius Candola, ne regi Alphonso cuius manus
					<lb/>accurate effugeret sese adiungeret, in Teatinos ducens, Alexandri
				<lb/>victoriam retardavit. Hic tum erat regni Neapolitani rerum status.</p>
			</div>
			<div type="chapter">
				<head><lb/>XVII.</head> <p>In Romandiola vero segne tunc erat et minimis partium
					<lb/>viribus gerebatur bellum, quod nulla cum alterius spe victoriae
					<lb/>provinciali affligebat. Guidantonius namque Manfredus, quem,
					<lb/>redeunte ab Anglariensi clade accepta Piccinino, ostendimus in
					<lb/>Faventia mansisse, nequaquam reparaverat copias, quem Florentini
					<lb/>cum duobus peditum millibus ex Castrocaro Marratensique
					<lb/>vico vexantes, duo de Anomonensibus ceperunt castella, Calamellum
					<lb/>et Fornacianum, quae natura loci munitissima progenitores
					<lb/>etiam Faventia extorres rebus afflictissimis tenuerunt; ipse vero ex
					<lb/>captis de Florentinorum ditione Mutiliana ac Aureolo exque Imola
					<lb/>et agro bellum sibi magis quam hosti inutile referebat. Ariminenses
					<lb/>vero fratres Sigismundus et Malatesta, hic Philippo et Piccinino, ille
					<lb/>Sfortiae militantes, pacem in patria cum omnibus servabant; et
					<lb/>cum esset Forilivii Malatesta, Ravennam Venetorum et Castrumcarum
					<lb/>Florentinorum hostiliter agitabat: Sigismundus vero a Sfortia
					<lb/>iussus cohortem duxit Forumlivium, extorres per arma in patriam
					<pb n="12"/>
					<lb/>reducturus. Antonius namque Ordelaffus, quem triennio ante Piccinini
					<lb/>viribus ea urbe potitum ostendimus, civium plerisque in exilium
					<lb/>actis, ceteros inde, et quia infaustus esset eius principatus,
					<lb/>habuit infensissimos. Hinc, cum nullus esset tunc pontificis Romani
					<lb/>in provincia potentatus, cives aeque ac extorres urbem Sfortiae tradere
				<lb/>quaesiverunt.</p>
			</div>
			<div type="chapter">
				<head><lb/>XVIII.</head> <p>Quae cum Piccininus haberet explorata, statuerat, Antonio
					<lb/>Mediolanum in exilium acto, reductos extorres Francisci filii
					<lb/>et Malatestae praesidio fovere. Antonius vero, qui pridem beneficii
					<lb/>a Piccinino accepti ingratus quaesiverat deficere ad Florentinos, ab
					<lb/>illis impetraverat Petrum Iampaulum Ursinum, qui esset unicus
					<lb/>suae reipublicae copiarum ductor, in proximis Forolivio locis supra
					<lb/>Castrumcarum contineri, defectionis conficiendae tempora expectantem.
					<lb/>Venientes itaque Forumlivium Piccininus filius Malatestaque,
					<lb/>postquam cohortes quas abduxerant speciosa in urbis area
					<lb/>constiterunt, convocatum in consultandam rem communem Antonium
					<lb/>perduxerunt Bagnolum: quo ex vico, quid bonum in finem
					<lb/>Piccininus pater constituisset edoctum Franciscus unica deductum
					<lb/>turma cum misisset Forum popilium arcem oppidumque redditurum,
					<lb/>fefellit ille deducentes, et arcem ingressus oppido illos iaculis deturbavit.
					<lb/>Quae cum primum intellexerunt Piccininus Malatestaque,
					<lb/>Forumlivium ducentes per arcem irruperunt, et civibus, qui ab iratis
					<lb/>diripi magis formidarent, quam odiosi hominis partes fovere intenderent,
					<lb/>resistentibus, commissum est praelium, in quo, plurimis ex
					<lb/>equitatu vulneratis, unicus est occisus. Tandem ductores, viso populi
					<lb/>quem ferocem noscerent repugnandi ardore, Mallianum usque recesserunt,
					<lb/>et Antonius, in urbem reversus, Ursinum ea admisit conditione,
					<lb/>ut in vim foederum, quae e vestigio firmaverunt, ipse urbis
					<lb/>dominio potiretur, populi Florentini iussa pace et bello executurus,
					<lb/>illum vero quadringentorum equitum peditum ducentorum stipendio
				<lb/>adiutum quinquennio ab omnibus protegerent Florentini.</p>
			</div>
			<div type="chapter">
				<head><lb/>XIX.</head> <p>Tulit eam rem graviter pontifex Romanus, et, exorantibus
					<lb/>Florentinis ut vicarium Ecclesiae decreto Antonium confirmaret,
					<lb/>detestatus est eorum postulata, qui civitatem Ecclesiae suamque se
					<lb/>invito tenerent praesidio et insuper peterent tyrannum in illa foveri,
					<lb/>quem non ignorarent, praeter eiectos patria meliores quosque, ceteris
					<lb/>etiam esse civibus odiosum. Per id ferme temporis pontifex Romanus
					<pb n="13"/>
					<lb/>Baldatium Anglariensem cum equitibus ducentis peditibus quingentis
					<lb/>in Romanae ecclesiae stipendia conscriptum, in Bononienses
					<lb/>ducere curavit. Qui peditatus centurionumque ductor impiger in
					<lb/>montes Mutinensibus continentes delatus, Casium Bargiumque et
					<lb/>subiectos ea in Rheni valle pagos cum recepisset praesidioque firmasset,
					<lb/>ad partem agri adversam ducens, Fornacianum Sassumque
					<lb/>et pleraque cepit pagos et castella; ex quibus utrisque regionibus
				<lb/>Bononiam haudquaquam contemnendis motibus agitavit.</p>
			</div>
			<div type="chapter">
				<head><lb/>XX.</head> <p>At in Lombardia belli duces interea quisque suos exercitus
					<lb/>reparaverant. Nam cum Sfortiani Troilus ac Nicolaus Pisanus
					<lb/>ex Piceno Etruriaque, ubi hiberna habuerant, exacto vere Ariminum
					<lb/>concessissent, cohortem ipsam Veneti navibus impositam et
					<lb/>in Meduaci amnis ostia ductam exposuerant in Patavinis, eaque
					<lb/>item forma paulo post Michelettum cum bina cohorte Paduam
					<lb/>transportarant; ubi, cum pridie Kalendas Iunias rei publicae copiarum
					<lb/>praefectus solemni pompa declaratus insignia accepisset, illico
					<lb/>Veronam ad Sfortiam properavit. Et traiecerat eo in tempore Padum
					<lb/>Piccininus, coactisque apud Soncinum quas reparaverat copiis, in
					<lb/>quis decem equitum peditatus mercennarii quatuor millia erant,
					<lb/>ad Idus Iunias Gambaram eo accessit consilio, ut Sfortiam paratissimum
				<lb/>ducentem exercitum ibi expectaret.</p>
			</div>
			<div type="chapter">
				<head><lb/>XXI.</head> <p>Is etenim qui, Micheletto auctus et Troilo ac Pisano,
					<lb/>quibus ante acta aestate caruerat, ad quindecim equitum peditatus
					<lb/>vero mercennarii sex millia haberet, immensam armamentorum
					<lb/>bellicarumque machinarum vim trahebat; tantis tamen cum impedimentis,
					<lb/>cum pridie easdem Idus Verona movisset, decimis castris
					<lb/>Castanedulum concessit. Sed cum Piccininus interea ad Minervium
					<lb/>recessisset, Bagnolum ipse ducturus, machinas armamentaque
					<lb/>curavit Brixiam comportari, ut cum signa conferre, nisi detrectasset
					<lb/>hostis, constituisset, expeditior decertaret: postera die Brixianorum
					<lb/>auxiliis auctus, mille passus ad Mellam fluvium est progressus.
					<lb/>Piccinino autem, licet Brixianorum factionis Ghibellinae auxiliis
					<lb/>auctus esset, nullatenus pugnandi copiam faciente, Sfortia, fluvio
					<lb/>ad Curticellas transmisso, per Gutianenses Cignanum advolavit,
				<lb/>quo in vico Piccininum noverat pridie consedisse.</p>
			</div>
			<div type="chapter">
				<head><lb/>XXII.</head> <p>Piccininus vero, hostem ratus e vestigio insecuturum,
					<lb/>campestris soli vicum qua hora advenerat parva opera hac ratione
					<lb/>reddiderat munitissimum. Rivos etenim irrigandis satis pratisque
					<pb n="14"/>
					<lb/>deductos, quibus ea in regione singuli intersecantur agri, ternos
					<lb/>quaternosque in unum coactos ad fossas perduxerat, quas vico ad
					<lb/>latera proximiores tumultuario opere depressas existimavit posse
					<lb/>subitum hostis impetum retardare: patentem vero ad casas viam,
					<lb/>obiectis carris trabibusque, reddidit arctiorem. Cum itaque praemissi
					<lb/>a Sfortia velites, quantum a vico prospectus erat, apparuissent,
					<lb/>immisit paratissimos Piccininus, qui, currentium alacri qua
					<lb/>ferebantur audacia vulneribus et multo sanguine in moestitiam trepidationemque
					<lb/>conversa, succedentibus in pugna Sfortianis terribiles
					<lb/>facerent Philippenses. Sed tam crebri erant directi in praelium
					<lb/>quadrati Venetorum exercitus ordines, ut qui in velites saevire
					<lb/>occepissent Philippenses succedentem turmam effugere nequiverint,
					<lb/>quin, conserto praelio, recedentes ad Piccinini signa secundum
					<lb/>fossas in vico producta praecipiter sint reiecti. Instititque tunc
					<lb/>Sfortia, et rivos ignorans solito maiores vico munimen additos esse,
					<lb/>alas explicari iussit, quarum cornibus hinc inde cincti hostes aut
					<lb/>opprimerentur, aut, quod cupere praedicaverat, Piccininus signis
					<lb/>collatis decernere cogeretur. Dum tamen paululum progressae alae
					<lb/>campos omnes stagnare et rivos vico obductos maiores quam qui
					<lb/>possent equis vadari cernerent, substitere: tum Sfortia in pugnam
					<lb/>ardens confertum agmen duxit in viam quam, ut in campestri
					<lb/>loco prospiceret, cumulato obice impeditissimam, et peditatu qui
					<lb/>carros pugnantemque de illis hostem deiceret praemisso, cohortes,
					<lb/>ut constituto ordine in praelium succederent, convocavit. Nec detrectavit
					<lb/>pugnam Piccininus, quam hostem cerneret loco iniquissimo
					<lb/>depugnare, et utriusque ducis equitatu via in illa, quam Piccininus
					<lb/>pecori et suo militi apertam reliquerat, altrinsecus premente acerrimum
				<lb/>erat praelium.</p>
			</div>
			<div type="chapter">
				<head><lb/>XXIII.</head> <p>Cesserunt tamen prius Philippenses, sed eo maiori cum
					<lb/>Sfortianorum damno, quod de vici casis stabulisque, apud quae
					<lb/>pugnabatur, eos iaculis lanceisque et bombardulis Philippensium
					<lb/>peditatus armatos aeque ac inermes per rimulas conficiebant. Id
					<lb/>cum intellexisset Sfortia, receptui iussit cani, satis supraque fecisse
					<lb/>existimans, qui provincialibus et Philippo imprimis ostendisset Piccininum
					<lb/>multa de se polliceri solitum, postquam armis desperasset,
					<lb/>salutem suam a munitionibus repagulisque et rimulis quaesivisse.
					<lb/>Caesi vero sunt ex Sfortiano exercitu quingenti, cum mille supraque
					<lb/>fuerint vulnerati: cumque deferenda Brixiam ad sepulturam cadavera
					<pb n="15"/>
					<lb/>essent coacervata, maior equorum aut mortuorum aut vulneribus
					<lb/>debilitatorum numerus ad vici introitum est relictus. Piccininus
					<lb/>tamen, cum militum equorumque iacturam fecisset parvam,
					<lb/>ea ratione fecit maximam, quod provinciae populi, exinde suo
				<lb/>diffisi praesidio, coeperunt respicere in res novas.</p>
			</div>
			<div type="chapter">
				<head><lb/>XXIV.</head> <p>Eo, nocte quae praelium est secuta, ad Pontem Vici
					<lb/>recedente, moratus est apud Cadegnanum Sfortia, et post biduum
					<lb/>ducens Minervium illud recepit dedentibus oppidanis, Pratalbuinoque
					<lb/>Calvisano Gotlengho et omnibus regionis oppidis pari potitus
					<lb/>facilitate, Ollium amnem transmittere intentavit. Sed cum Piccininus
					<lb/>ad Pontis Ollii oppidum se opposuisset, recessit Sfortia ad
					<lb/>Trecianum, eo in loco ad Binam traiciendi ardorem maximum
					<lb/>ostensurus, Piccininoque, ut consueverat, opposito, Tibertus Brandulus
					<lb/>Foroiuliensis Bartholomaeusque Collio Bergomensis, quos cum
					<lb/>duobus equitum millibus illa ratione Sfortia apud Minervium reliquerat,
					<lb/>ad Pontem Ollii convolarunt. Id cum oppugnassent oppidum,
					<lb/>sexaginta, ex Moreti Nazarei qui cum trecentis inerat praesidio,
					<lb/>captis equitibus sunt potiti. Cuius victoriae fama adducti, Clarienses
					<lb/>Casterzaghensesque sese Tiberto, prius quam Sfortia eo duceret,
					<lb/>permiserunt. Postridie adveniens Sfortia in Bergomenses duxit,
					<lb/>et inter Calcem Calcinadumque consistens, expectabat quae essent
					<lb/>Piccinini consilia intelligere, cum forte habuit exploratum ad mille
					<lb/>Philippensium equites, pedites ad sexcentos, ductore Iacobo Gaivanense,
					<lb/>Martinenghum Bergomense oppidum ad venisse, igitur eos
					<lb/>cum oppido capere sperans, ne fugam occuparent, simulavit edixitque
					<lb/>Soncini oppugnationem crastino intentandam, et signis de
					<lb/>quarta vigilia sublatis, cum ad illius iter omnes Sereni apparatus,
					<lb/>flexit aciem, priusque cum expeditis ad Martinenghi portas duxit,
					<lb/>quam eum Calcinado movisse renuntiassent exploratores quos miserat
				<lb/>Gaivanensis.</p>
			</div>
			<div type="chapter">
				<head><lb/>XXV.</head> <p>Oppido ita corona cincto, vias portarum fossa succisas
					<lb/>subitaria obicibus communivit, accersivitque Brixia et Bergomo
					<lb/>fossores sex mille, quorum opera fossam castris ad eam partem
					<lb/>quae spectat in campos ea ratione circumduxit, ut, cum montes
					<lb/>Bergomensis agri oppidum ad septemtrionalem plagam incubantes
					<lb/>ab hostili accessu tuti essent, per eosque Brixia et Bergomo commeatus
					<lb/>faciliter comportarentur, iamdiu posset securus sedere, quoad
					<lb/>hostium potiretur, haudquaquam diffisus, ea re feliciter confecta,
					<pb n="16"/>
					<lb/>Piccininum pro superato non minus a Venetis quam a Philippensibus
					<lb/>spretum iri. Quin etiam, ne cohortes militimi, ut noverat, fortissimorum
					<lb/>commeatibus in oppido abundantes nimis diu obsidionem
					<lb/>perferentes eum aestate illa distinerent, viribus illas constituit expugnare.
					<lb/>Hinc septem maioribus Brixiani armamentarii bombardis ad
				<lb/>oppidi partem quam fossa clauserat locatis, coepit moenia aperire.</p>
			</div>
			<div type="chapter">
				<head><lb/>XXVI.</head> <p>Intellexit illico Piccininus Sfortiae consilium, et copiis
					<lb/>undique, etiam a Mantuano marchione, accersitis, castra passus
					<lb/>mille hostium castris admovit, quibus muniendis, cum pagani quatuor
					<lb/>mille ad edictum convenissent, obductae sunt fossae, quae
					<lb/>aquis superne derivatis plenae in campos proximos redundarunt.
					<lb/>Misit item Philippus octo auxiliorum millia armis machinationibusque
					<lb/>instructissima eo in exercituum apparatu, qui Cremonensem
					<lb/>primi eorundem belli expeditionem anno antea decimo et septimo
					<lb/>habitam prope aequavit. Summos uterque adbibuit conatus: tulit
					<lb/>tamen prae se Piccininus maiorem educendi in praelium ardorem,
					<lb/>et cohortes aliquando immisit hostibus se se de vallo inspectantibus
					<lb/>ostensuras. Sed qui antea, prout apud Cadegnanum, collatis
					<lb/>dimicare signis optaverat, Sfortia ideo retractabat, ne soluta inter
					<lb/>explicandum in aciem obsidione clausi evolarent, aut, si partem
					<lb/>obsidioni continuandae dimisisset, impar cum reliquo exercitu
					<lb/>maximis hostium copiis redderetur; et utrique constabat exercitui
					<lb/>eam esse Gaivanensis fortitudinem, ut paucis sed lectissimis quos
					<lb/>retinuerat oppidanis cohortibus adiunctis, medio in pugnae ardore
					<lb/>erumpens, magnum videretur Veneto exercitui incommodum allaturus.
					<lb/>Intendit itaque nervos oppugnationi Sfortia, et, quando moenia
					<lb/>bombardis aperta cerneret, obductas oppido fossas complere curabat.
					<lb/>Auxilia interim Brixia Bergomo Verona atque ex Venetiis
					<lb/>immisit senatus, ut Sfortia, quod constituerat, aut pugnando clausos
					<lb/>brevi conficeret aut sedendo. Pendebant interim non Philippi modo
					<lb/>et sociarum belli rerum publicarum, sed utrisque studentium Lombardiae
					<lb/>populorum animi maximam hinc in spem, inde in trepidationem:
					<lb/>nam, quod tanta in bellorum diuturnitate necessum fuit
					<lb/>accidere, Martinengho clausisque potitum Sfortiam expressa hostis
					<lb/>confessione victorem, et potiundi spe deiectum repulsumve omnium,
				<lb/>etiam suorum, opinione victum iri habitum videbatur.</p>
			</div>
			<div type="chapter">
				<head><lb/>XXVII.</head> <p>Qua in expectatione cum iam duodeviginti dies obsidio
					<lb/>traheretur, subita apparuit et maxima commutatio. Franciscus
					<lb/>namque Sfortia, quem proximis diebus Philippi nuntii noctu atque
					<pb n="17"/>
					<lb/>interdiu frequentes adissent, unico quem apud se haberet Venetiarum
					<lb/>patritio Orsatto Iustiniano tantae rei conscio, Kalendis
					<lb/>Augusti de prima vigilia proclamari iussit indutias in octavum diem
					<lb/>cum Philippensibus constitutas, eo usque duraturas, quoad partium
					<lb/>altera, cui bellum resumere placeret, octavo item die id alteri praenuntiasset.
					<lb/>Eaque nocte et quae secuta est die bombardae non
					<lb/>solum in castra reductae, sed cum armamentis machinationibusque,
					<lb/>quotquot castris inerant, sunt Brixiam comportatae. Qua item die,
					<lb/>Piccinino curante, imposuerunt Veneti quaestores conquaesitoresque
					<lb/>praesidia Soncino arcique et proximo Ruminengho, et Iacobo Gaivanensi
					<lb/>cum clausis omnibus abire permisso, firmatum est etiam Venetorum
				<lb/>praesidio Martinenghum.</p>
			</div>
			<div type="chapter">
				<head><lb/>XXVIII.</head> <p>Magnum vero et posteritati etiam mirabile sui spectaculum
					<lb/>duces die tertia edidere, quod maius quippiam momenti quam
					<lb/>tunc intelligi posset existimaverunt prudentes in rebus Italiae allaturum.
					<lb/>Piccininus namque et Sfortia, quos tantis ardere odiis, certe
					<lb/>maioribus quam quae virtutis paritas amplitudinisque aemulatio parere
					<lb/>consueverint, saepe ostendimus, inermes inermibusque deducentibus
					<lb/>quibusque exercituum melioribus in prata prodierunt passus
					<lb/>mille ab utrisque castris pariter distantia, tamdiuque in equo sedentes
					<lb/>tanti constiterunt, quoad, amborum comitiva in hemicyclum longo
					<lb/>ordine concedente, utraque cornua coiere. Ea ex corona cum primus
					<lb/>exisset Piccininus, in illius amplexum Sfortia properavit, et lacrimis
					<lb/>inter complexus osculaque utrique obortis, multa in hanc sententiam
					<lb/>dixit Piccininus: <hi rend="italic">Non ea hactenus fuit nostra inter nos contentio,</hi>
					<lb/>illustris comes, quae ab iniuria caedis propinquorum orta
					<lb/>alterutrum stimulaverit ad sumendam sanguinis ultionem. Sed cum
					<lb/>tu strenui genitoris Sfortiae, non rerum magis haeres quam probitatis
					<lb/>imitator reique militaris gloriae successor, florere coepisses, ego,
					<lb/>novus homo, multorum quos aluerat Bracius probissimorum militum
					<lb/>ductor constitutus, id semper duxi eius fortunae et amplitudinis
					<lb/>meae maximum, quod tibi alterius sectae principi essem oppositus,
					<lb/>cum quo fuit gloriosius etiam numquam vincendo certare, quam alium
					<lb/>quempiam aut omnino nullum adversarium habere. In ipsa vero
					<lb/>contentione hoc unum videor effecisse tibi merito iucundissimum,
					<lb/>quod, dum honore quo eram honestatus non usquequaque indignum
					<lb/>me nitor ostendere, tuam etiam acuerim ac illustraverim probitatem,
					<lb/>quae profecto tanta enituit, ut, quod audio peritos dicere, astra tibi
					<lb/><hi rend="italic">et caelos summam amplitudinem polliceri, ego ipse homo litterarum</hi>
					<pb n="18"/>
					<lb/><hi rend="italic">ignarus, sine astronomia pervideam iudicemque abesse nec posse nec</hi>
					<lb/>debere, quin ita praeeminentiam in cunctos obtineas, quemadmodum
					<lb/>omnes virtutibus antecellis. Me itaque posthac noti aemulum adversariumque,
				<lb/><hi rend="italic">sed subditum obsequiosumque habebis.</hi></p>
			</div>
			<div type="chapter">
				<head><lb/>XXIX.</head> <p>Cum iam taceret Piccininus, et multa exorsus cum
					<lb/>comitate Sfortia maiori natu honoris pollicitationumque vices rependere
					<lb/>incepisset, interrupit sermonem Foroiulianus, qui toto corpore
					<lb/>cernuus, ad Sfortiae pedes prostratus, admissi in se flagitii veniam
					<lb/>gemebundus imploravit. Quem cum Sfortia manu sublevatum consolari
					<lb/>et suam illi gratiam multis verbis spondere coepisset, conspexit
					<lb/>Ciarpellonum toto potius corpore serpentem quam cernuum
					<lb/>advenire: cuius indignitate facti eo, ut ad Piccininum conversus
					<lb/>dixit, commotior, quo genitoris Sfortiae et suus fuerat alumnus, illi
					<lb/>ut recederet exclamavit. Tum, omni Philippensium turba ad salutationem
					<lb/>concurrente, abiit in castra dimissus a Sfortia Piccininus,
					<lb/>et Sfortia item, in sua reversus castra, misit qui Conum Antignanum
					<lb/>Rumanum et inde Senigam Binam et Casale Maius pro Venetis
					<lb/>receperunt. Quod tamen uterque exercitus pabuli penuria angeretur,
					<lb/>decimo indutiarum die mutarunt castris locum, secesseruntque Fontanellam
				<lb/>inter et Soncinum Sfortia, et in Vailatem pagum Piccininus.</p>
			</div>
			<div type="chapter">
				<head><lb/>XXX.</head> <p>Nuntiaverat interea Venetis Florentinisque Sfortia qua
					<lb/>compulsus causa, ipsis insciis, indutias constituisset. Ostendit
					<lb/>namque, etsi meliorem appareret suam, qui transmisso amne Ollio,
					<lb/>vincere coepisset, quam hostis fortunam esse, eo tamen loci adductam
					<lb/>fuisse tunc belli summam, ut parvo momento et vel unico,
					<lb/>quae multa in praeliis committuntur, errato, posset pariter ad alterutros
					<lb/>clades aut victoria inclinare; Dei tamen benignitate factum
					<lb/>esse, ut suae timens rei Philippus ea supplex obtulerit, quibus
					<lb/>maiora melioraque nec belli diuturnitas multo cum dispendio
					<lb/>durata victoribus attulisset: dedisse illum ad se publica documenta
					<lb/>solemni ritu et quotquot dictet iuris legumve rigor modis vallata,
					<lb/>quorum vigore pacis arbitrium in ipsum Sfortiam compromittat,
					<lb/>et iureiurando affirmet, nihil eorum quae iusserit immutare: nec
					<lb/>esse cur vererentur sociae belli res publicae hanc pacem quemadmodum
					<lb/>et superiores suspitiosam parvoque tempore duraturam,
					<lb/>cum praeter reddita Venetis, quod iam scirent, Bergomensium Cremonensiumque
					<lb/>oppida cum arcibus et castellis, Cremonam et Pontremulum
					<lb/>in Ligusticis in Blanchae uxoris dotem dare promiserit,
				<lb/>et ita promiserit ut nullam ipse fraudem subesse confidat.</p>
			</div>
			<pb n="19"/>
			<div type="chapter">
				<head><lb/>XXXI.</head> <p>Variantes tamen inter spem metumque Venetos et Florentinos,
					<lb/>quibus hinc pax optatissima, inde suspectissimum esset
					<lb/>Philippi ingenium, bono animo esse fecerunt non minus reddita
					<lb/>Lombardiae castella, quam indutiae per eosdem dies in Romandiola
					<lb/>constitutae. Cum enim, acceptis Sfortiae litteris, Ravennates Forlivienses
					<lb/>et Faventini cessassent a bello, rogatus item ab illo per nuntium
					<lb/>summus pontifex pariter cessare fecit Baldatium castella, quae,
				<lb/>ut ostendimus, ceperat in Bononiensibus, praesidio obtinentem.</p>
			</div>
			<div type="chapter">
				<head><lb/>XXXII.</head> <p>Tantae vero laetitiae pacis constitutae, quam solidam
					<lb/>et tantis malis finem allaturam crediderunt populi, tam ingentis
					<lb/>gaudii, quo omnis exultabat Italia, felicitati accessit Aethiopum
					<lb/>patriarchae oratorum adventus, pluris certe faciendus, quod, quanti
					<lb/>sint populi, quasque inhabitent regiones, quantumque, habent potentiae,
					<lb/>fuit hactenus maxima ex parte in Italia ignoratum. Unione
					<lb/>Graecorum Armeniorumque apud Eugenium pontificem Romanum
					<lb/>ingenti cum totius orbis admiratione, prout ostendimus, celebrata,
					<lb/>incessit eius patris animum cupido aliarum gentium, quas noverat
					<lb/>in Asia et Africa a fide catholica et sede apostolica multis saeculis
					<lb/>deviasse, in suum et Romanae ecclesiae gremium ut perducerentur
					<lb/>intentandi; et multis in id negotium magno quod scivimus impendio
					<lb/>dimissis, cum mercatoribus suspicione carituris, tum beatorum
					<lb/>Francisci et Dominici ordinis religiosis, Alberto ex Sarthiano Etruriae
					<lb/>oppido Saenensi minoristae, sacrorum Christi dogmatum praeconi
				<lb/>ac celeberrimo oratori, pro sua provincia Aethiopiam demandavit.</p>
			</div>
			<div type="chapter">
				<head><lb/>XXXIII.</head> <p>Qui, superatis difficultatibus atque etiam vitae periculis,
					<lb/>quae maxima imprimis subeunt Christiani a Cypro Alexandriam
					<lb/>et alia Palaestinae et Syriae loca immanissimos inter efferatissimosque
					<lb/>Christi hostes ingressuri, Chairum et Babylonem
					<lb/>Aegypti pervenit, convenitque patriarcham gentis Aethiopum, centum
					<lb/>ea in regione et quinquaginta hominum millia Saracenis cohabitantia
					<lb/>gubernantem, gerentemque in illos vicem iurisdictionis,
					<lb/>Zareiacob Constantini regis universae Aethiopiae dominantis. Eo
					<lb/>cum patriarcha multos moratus dies, postquam satis quid animi
					<lb/>et rex suus et ipse erga Romanum pontificem haberent intellexit,
					<lb/>Hierosolymam descendens, cum altero fuit Nicodemo abbate, cui
					<lb/>similiter a patriarcha et rege Aethiopum cura in Palaestina et
					<lb/>Syria est commissa. Accepit itaque quaternos ab utroque monachos,
					<lb/>quorum unus genitorem haberet etiam viventem triginta
					<pb n="20"/>
					<lb/>equitum millia sub rege suo ducentem, alter maioris ilio potentatus
					<lb/>viri, quem appellant officio regis cancellarium, natus esset,
					<lb/>et mense quam a pontifice profectus erat vigesimo quarto, illos
					<lb/>Florentiam ducens ostendit, si ea qua oporteret cura negotio incumberetur,
					<lb/>fore ut maxima innumerabilisque illa populorum multitudo
					<lb/>christianae religionis et nominis christiani redintegraretur
					<lb/>dignitati, per cuius gentis potentiam postea facillimum foret barbaros
					<lb/>Christi hostes Hierosolyma et sanctis Syriae locis quae
				<lb/>tamdiu occupant deturbare.</p>
			</div>
			<div type="chapter">
				<head><lb/>XXXIV.</head> <p>Hi octo monachi ad pontificis cardinaliumque et totius
					<lb/>Romanae curiae conspectum publico in loco perducti, mandata,
					<lb/>quae in Arabico scripta ostendebant, binis interpretibus, quorum
					<lb/>unus esset Arabs alter Latinus, alternis referentibus, in hanc sententiam
					<lb/>exposuere. <hi rend="italic">Omnes homines ad tuam praesentiam pervenientes,</hi>
					<lb/>pater beantissime, multas tenentur Deo gratias agere, quod eos
					<lb/>fecerit dignos videre in te Christum etiam in terris inter peccatores
					<lb/>homines conversantem. Sed nos in Aethiopia nati multis magnisque
					<lb/>cogimur rationibus, nulli alteri nationi communibus, laudare ac
					<lb/>benedicere Deum, qui nobis dedit sacram faciem tuam praesenti
					<lb/>tempore intueri, primum quod neminem credimus remotiori ab orbis
					<lb/>parte huc se conferre quam nos, qui non extremam modo orbis partem,
					<lb/>sed paene extra ipsum orbem positam, incolimus Aethiopiam:
					<lb/>secundo quia, salva ceterorum pace, non credimus gentem esse aliam,
					<lb/>quae maiori fide et devotione Romanum pontificem veneretur; quod
					<lb/>quidem adeo ab experientia apud nos notorium esse dinoscitur, ut
					<lb/>reversuri in patriam applausus exultationesque nostrorum timere
					<lb/>cogamur; quia semper hactenus observatum est, ut venientium a
					<lb/>Romani pontificis conspectu plebs et omnis sexus aetatisque multitudo
					<lb/>conferta pedes osculari, et vestis partem pro reliquiis servandam
					<lb/>lacerare contendat. Unde intelligi potest quanta sit nostris hominibus
					<lb/>Romani pontificis opinio sanctitatis. Videtur tertio loco maiori excipiendum
					<lb/>laetitia et iubilo gaudium nostrum, quo maius imperium
					<lb/>nostrum quam aliquod aliud esse opinamur, si quidem reges centum
					<lb/>nostro imperio etiam praesenti tempore sunt subiecti. Est etiam gloriae
					<lb/>nostrae pars non minima regina Saba, quae excita fama
					<lb/>sapientiae Salomonis ita se contulit Hierosolymam, quemadmodum
					<lb/>nos qui, licet multo minores simus Saba regina, ad te venimus,
					<lb/>qui es etiam plus quam Salomon: ex gente item nostra fuerunt Candacis
					<lb/><hi rend="italic">regina et eunuchus, quos Philippus Domini apostolus baptizavit.</hi>
					<pb n="21"/>
					<lb/> <hi rend="italic">Quorum rerum certe magnarum gratia tu qui maximus es</hi>
					<lb/>magnatum nos licei parvulos debes libenter prout confidimus intueri.
					<lb/>Postrema vero et rationum potissima quibus advenisse laetemur ea
					<lb/>est, quod ab ipsis effectibus innotuit ac mundo palam est factum,
					<lb/>omnes qui a te et Romana ecclesia desciverunt penitus corruisse:
					<lb/>nostra tamen inter ceteras ecclesias, quae a Romana secesserunt,
					<lb/>fortis etiam ac potens et libera existit. Cuius quidem rei nullam
					<lb/>aliam debent sapientes causam coniicere, quam quia aliarum ecclesiarum
					<lb/>secessio atque rebellio fuit voluntaria, hincque eorum populi
					<lb/>in servitutem et exterminium sunt dati, nostra autem intermissio et
					<lb/>elongatio a sede tua nequaquam a perfidia aut levitate alia, sed potius
					<lb/>processit a provinciarum distantia et a periculis, quae subeunt commeantes,
					<lb/>atque etiam a praedecessorum tuorum Romanorum pontificum
					<lb/>negligentia, cum nulla apud nostros homines sit memoria
					<lb/>visitationis factae aut curae tot Christi ovium, quam pastorum quispiam
					<lb/>ante te voluerit suscipere. Nam fert opinio nostra octingentos
					<lb/>et, ut plures dicunt, nongentos effluxisse annos, ex quo nullus pontifex
					<lb/>Romanus nos vel levi et unico verbo curaverit salutare. In hoc
					<lb/>itaque summa laus tua et nostri gaudii magnitudo consistit, quod tu
					<lb/>solus ac primus imperatorem nostrum et nostram gentem catholicae
					<lb/>fidei et tibi ipsi studeas unire per nostrae congregationis et nostrorum
					<lb/>patriarchae ac abbatis Chairi et Hierosolymis commorantium
					<lb/>convocationem. Qui nos ad te mittentes, prout constare vides ex litteris
					<lb/>ad te datis, primum Deo benedicunt, qui te inspiravit, ut, post
					<lb/>Graecos Armeniosque in Dominicum ovile perductos, nos etiam per
					<lb/>dilectum filium tuum Albertum ordinis Minorum ad Romanae ecclesiae
					<lb/>dogmata normamque fidei invitares: commendant postmodum se
					<lb/>et filios suos tuae Sanctitati, ad cuius mandata labores, quoscumque
					<lb/>iniunxeris, suscipere sunt parati pro habenda concludendaque sanctissima
					<lb/>unione: te autem certum reddunt, imperatorem Aethiopum
					<lb/>nihil in rebus humanis ducere maius, nihil affectuosius cupere, quam
					<lb/>uniri Romanae ecclesiae et tuis sacratissimis subici pedibus. Tantae
				<lb/><hi rend="italic">magnitudinis apud eum sunt Romanum nomen et Latinorum fides!</hi></p>
			</div>
			<div type="chapter">
				<head><lb/>XXXV.</head> <p>Postquam summo honore deducti sunt in hospitium
					<lb/>oratores, placuit pontifici et collegio eos diligentius accuratiusque
					<lb/>interrogandos attribuere summis viris Iuliano Cesarinae gentis
					<lb/>Romano sanctae Sabinae, Iohanni Gallico Morinensi et alteri Iohanni
					<pb n="22"/>
					<lb/>de Turrecremata Hispano presbyteris cardinalibus. Ea vero in re
					<lb/>maximo fuit incommodo interpretum imperitia, quod eorum nullus
					<lb/>doctrina vel mediocriter tinctus erat; qua ratione de caeli aspectu,
					<lb/>de climate, de aequinoxiali, de dierum noctiumque varietale, de
					<lb/>alluentis Oceani conditionibus, de eorum vetustatis et gestis rebus
				<lb/>historia et huiusmodi multis parum scite noverant respondere.</p>
			</div>
			<div type="chapter">
				<head><lb/>XXXVI.</head> <p>De manifestis vulgo, caeli temperiem eandem esse
					<lb/>quam in Italia sentiant, et licet qui magis ad Libyam pertinent
					<lb/>adusti ac nigri sint, multos tamen facie albos aut subfuscos pro
					<lb/>regionum diversitate apud eos esse dixerunt, gignique eandem vel
					<lb/>maiorem frumenti vini olei et frugum vim: ali boves equosque
					<lb/>nostris maiores et, ut aestimant, fortiores: ferarum cicurumque easdem
					<lb/>quas apud nos viderint et alias nobis incognitas species habere:
					<lb/>flumina aquis quam nostra sint tumentiora, in lacum tantae magnitudinis,
					<lb/>ut mare videatur et vulgo appelletur, aut in Nilum, cuius
					<lb/>originem apud se notissimam esse contenderunt, exonerari: provinciae
					<lb/>suae fines ad Indos pertinere. Et cum eis responderetur, quod
					<lb/>tradit Ptolemaeus, caeli terrarumque dimensor peritissimus maximae
					<lb/>apud Graecos nostrosque auctoritatis, dirimi Aethiopiam ab India
					<lb/>sinubus Arabico Aualitaque et mari Barbarico ac provinciis Arabia
					<lb/>Perside Parthia Carmanicaque, dixerunt aut nos falli aut alianti
					<lb/>esse Indiam eis ad orientalem piaganti confinem, cuius populi sint
				<lb/>tanti, ut bellis prope continuis sui regis distineant potentatum.</p>
			</div>
			<div type="chapter">
				<head><lb/>XXXVII.</head> <p>Rationem vero, qua aut Romanorum rebus olim florentibus
					<lb/>fuerint intacti aula maioribus nostris incogniti, hanc afferunt:
					<lb/>quod difficultas accessus omnes hactenus deterruerit, cum
					<lb/>ab ultima parte regni Aegypti, quod nunc obtinet Babylonis et
					<lb/>Chairi Soldanus, ad primam regis sui Aethiopum terram quinquaginta
					<lb/>dierum itineris intercedant spatia solis ardoribus et naturae
					<lb/>inclementia adeo aspera, ut, cum solum necubi apparens sabulo
					<lb/>tegatur altissimo, quod venti aeque ac maris undas agitant, nedum
					<lb/>aliquae inhabitent gentes, sed nec feras aliquis transeuntes aut
					<lb/>aves unquam videat transvolantes. Hinc, cum Babylonem ipsi et
					<lb/>Chairum petere intendunt, camelos singuli binos ducunt, quorum
					<lb/>uno advecti tentorium deferunt quo sub divo cubaturi tegantur,
					<lb/>altero suum et utriusque iumenti perferunt commeatum, aquam
					<lb/>praesertim, qua sitim maxime provocans regio imprimis caret;
					<pb n="23"/>
					<lb/>quodque itineris difficultatem cumulat, Arabas alpinos et feris quam
					<lb/>hominibus vita ac moribus adsimillimos illa dicunt insidere loca,
					<lb/>qui solis parcentes Aethiopibus, quorum formidant potentiam,
					<lb/>ceteros omnes aut spoliant commeatu, quo deficiente miseri contabescunt,
				<lb/>aut interficiunt repugnantes.</p>
			</div>
			<div type="chapter">
				<head><lb/>XXXVIII.</head> <p>De rege interrogati, cui apud nos et in Syria ac
					<lb/>Aegypto presbytero Iohanni est appellatio, responderunt: eum, qui
					<lb/>indigne ferat hanc absurdam sibi natam appellationem, nomine
					<lb/>proprio Zareiacob, quod interpretari volunt Iacob prophetae soboles,
					<lb/>sed cognomine et simul dignitate Constantinum dici, tamquam
					<lb/>virtute et potentia illi similem, qui primus Romani imperii sedem
					<lb/>transtulit Byzantium, Flavio Constantino: cui suo regi subesse affirmant
					<lb/>centum reges maiora singulos possidentes regna quam nostri
					<lb/>Europae, quorum diligenter narratum intelligerent potentatum.
					<lb/>Exercitus autem sub ipso militantis hanc intelleximus rationem,
					<lb/>quod quingentos duces rei bellicae habeat, quorum singuli quinquaginta
					<lb/>equitum millibus praesint stipendia facientibus, cum tamen
					<lb/>illi non inermes et inculti aut solo arcu armati, quales in Syria
					<lb/>viderunt, sed cataphracti et ornatu sint splendidi, quales ex nostris
					<lb/>aliquos vidisse dixerunt; et licet galea caput solaque lorica tegant
					<lb/>corpus, crura eodem quo et equum pedes tenus muniunt tegumento,
					<lb/>corio ita apte facto, ut, cum ferri ictus sustineat, non impediat equi
					<lb/>motum. Arcu etiam suos multum uti asserunt, quo tamen sunt multo
					<lb/>quam Syrii meliores. De commeatibus quae dixerunt, superioribus
					<lb/>correspondent: ali eam exercitus magnitudinem abundanter et, cum
					<lb/>singuli duces suis provideant, apparatum curiae regis quotidianum
					<lb/>praeter altilia boves tria millia requirere, cum decenti millia adhibeantur,
				<lb/>quando convivia dari aut conventus contigerit celebrari.</p>
			</div>
			<div type="chapter">
				<head><lb/>XXXIX.</head> <p>Nec vero ignoramus haec talia esse quae multi impossibilia,
					<lb/>plurimi somnii et fabularum contendant quam historiae
					<lb/>digniora; sed velim mecum considerent, quis est Albertus Sarthianensis,
					<lb/>homo certe cum doctus religiosissimusque, tum etiam in
					<lb/>rebus saeculi prudentissimus; qui, cum a viris magnae auctoritatis
					<lb/>et famae patriarcha et abbate eadem audita referat, cum monachos
					<lb/>deduxerit selectissimos, debet res ipsas reddere persuasibiles, nisi
					<lb/>forte nihil addent ad persuasionem cardinales, tales certe viri, qui,
					<lb/>pro virtutis magnitudine, non magis ornantur cardinalatu quam
				<lb/>ipsi exornent fastigium dignitatis.</p>
			</div>
			<div type="chapter">
				<head><lb/>XL.</head> <p>Contendunt vero multi Romanae et Graecae historiae peritiores,
					<lb/>haec ipsa, quae nulla ex parte aut scribant aut indicent
					<pb n="24"/>
					<lb/>scriptores, pro falsis commentitiisque habenda, et Ptolemaeum
					<lb/>opponunt peritissimum orbis terrarum descriptorem, qui, post
					<lb/>Meroem, Nili insulam, et parvam vel minimam Aethiopiae rerum
					<lb/>narrationem, quicquid Africa tertia orbis pars a Mediterraneo mari
					<lb/>remotum habet, pro terra Aethiopiae incognita, et mare item adiacens
					<lb/>describit incognitum. Hinc, cum nullos aestiment populos
					<lb/>ultra cognitam Ptolemaeo Aethiopiam esse, quibus Zareiacob Constantini
					<lb/>maximus ille opponatur exercitus, falsa esse arguunt quae
				<lb/>de ipsius multitudine apparatibusque dicuntur.</p>
			</div>
			<div type="chapter">
				<head><lb/>XLI.</head> <p>Sed Ptolemaeum scimus pervidemusque multa sub arcto
					<lb/>ignorasse, nostris hominibus nunc nobisque notissima, quando quidem
					<lb/>ultra oceanum Britannicum, ubi et mare et terram ponit incognitam,
					<lb/>quinquaginta insulas christianis populis frequentatas adeo
					<lb/>habemus notas, ut eorum episcopi, quem ab Eugenio Romano pontifice
					<lb/>acceperunt, populorumque ipsorum oratores nunc in Romana
					<lb/>curia videamus de sede episcopi, non in unica prout hactenus fuit,
					<lb/>sed in insularum plerisque alternatim constituenda litigio contendentes;
					<lb/>certissimosque habemus auctores eo in littore Britannico,
					<lb/>ubi Ptolemaeus terram ponit incognitam, sinum esse maritimum
					<lb/>Adriatico prope parem, populis licet parum cultis sed christianis
					<lb/>undique frequentatum. Qui itaque minimam et primam Aethiopiae
					<lb/>partem, quae continet Aegypto, solam cognovit Ptolemaeus, non
					<lb/>potuit quae ultra sunt regiones et regna non ignorare. Sed ne haec
					<lb/>coniecturis potius quam certa et maxima affirmemus auctoritate,
					<lb/>facit sacra historia veteris Testamenti, in cuius secundo libro Paralipomenon
					<lb/>habetur Zare Aethiopem cum decies centenis millibus
					<lb/>venisse contra Asa Iudaeae regem, qui, licet de Tuda haberet trecenta
					<lb/>millia et de Beniamin ducenta et octoginta, tantam timens
					<lb/>Aethiopum multitudinem, suo diffisus exercitu, Dei auxilium implorabat.
					<lb/>Et quod ad provincias eius regionis Ptolemaeo incognitas
					<lb/>facere videtur, in libri Esther principio habetur Assuerum regem
					<lb/>ab Aethiopia Indiana centum viginti provinciis dominatum. Cum
					<lb/>itaque, nedum centum viginti sed vix quatuor, ad summum sex
					<lb/>provincias Aethiopiam inter et Indiam, transmisso etiam sinu Arabico,
					<lb/>Ptolemaeus ponat, reliquum videtur esse, ut aliae sint quibuscum
				<lb/>Aethiopes bella gerant.</p>
			</div>
			<div type="chapter">
				<head><lb/>XLII.</head> <p>Sed longe nimis digressi sumus ab ea quam instituimus
					<lb/>solidiori rerum Aethiopiae narratione. De fidei christianae quam
					<pb n="25"/>
					<lb/>profitemur sacramentis dixerunt: se in aqua et Spiritu Sancto quemadmodum
					<lb/>et nos, sed nisi ingruat morbi necessitas, non prius quam
					<lb/>nati infantis XL<hi rend="sup">a</hi> die, baptizare, et tamen dicunt se abusu quodam
					<lb/>infantes octavo die vetusti moris exemplo circumcidere. Confirmationem
					<lb/>non norunt: eucharistiam quibus et nostri verbis conficiunt,
					<lb/>et paenitentiam confitentibus imponunt; sed unctionem extremam
					<lb/>dixerunt sibi alias iuauditam: christianae ascribendi militiae,
					<lb/>quemadmodum et nostri eodemque ritu sacris initiantur, qui septem
				<lb/>singulis diei horis ex officio psalmos dicunt.</p>
			</div>
			<div type="chapter">
				<head><lb/>XLIII.</head> <p>Veteris prophetarum legis et novae Domini Iesu Christi
					<lb/>dogmata tenent earumque libris utuntur: pentateucho Moyseos,
					<lb/>libris regum, psalterio et libris Salomonis, quos plures quam nos,
					<lb/>immo omnes a Salomoae scriptos, habere dixerunt; Ieremiam
					<lb/>item Ezechielem, Isaiam et duodecim minores prophetas noverunt,
					<lb/>et pariter quatuor evangelia. Scriptorum vero libros apud se esse
					<lb/>dixerunt: ex Graecis Cyrilli, Gregorii Nazanzeni, Athanasii, Basilii,
					<lb/>Iohannis Chrysostomi, et ex nostris quaedam Aurelii Augustini. In
					<lb/>ecciesiasticis etiam ordines sunt qui et apud nostros psalmodatus,
					<lb/>lectoratus, subdiaconatus, diaconatus et presbyteralis. Patriarcham
					<lb/>habent et metropolitam unum, et in tanta gentis multitudine episcopos
					<lb/>vix quinque, ad quos initiorum die tantus est concursus,
					<lb/>ut, cum multi ex itineris longitudine intereant, plurimi in ea quae
					<lb/>fit sese episcopo offerentium pressura elisi cadant et a multitudine
				<lb/>conculcentur.</p>
			</div>
			<div type="chapter">
				<head><lb/>XLIV.</head> <p>Aedes sacras et templa habent haudquaquam nostris
					<lb/>magnitudine et ornatu paria praeter regiam aedem, quam maiorem
					<lb/>ornatuque splendidiorem esse affirmant quam sit Reparatae virginis
					<lb/>Florentina. Altaria, ut nostri, lineis aurum gemmasque intextis sternunt,
					<lb/>sed plura adhibent luminaria: turi autem addunt aromata,
					<lb/>quibus asserunt nos carere. Hostia utuntur fermentata orbiculataque,
					<lb/>quam elevant populo inspiciendam, cum sanguinis calicem,
					<lb/>retineant pro altari. Symbolum graeco more absque Filioque singulis
					<lb/>horis dicunt. Dominum Iesum, interrogati, dixerunt verum Deum
					<lb/>et verum hominem fuisse, et in eo duas fuisse naturas et duas
				<lb/>pariter voluntates.</p>
			</div>
			<div type="chapter">
				<head><lb/>XLV.</head> <p>Inquiunt cogi confitentes peccata ad restitutionem ablati, et
					<lb/>usuram apud eos esse peccatum, nec licere quovis modo quicquam
					<lb/>praeter mutuatam sortem accipere. Matrimonia servant, quae suis
					<pb n="26"/>
					<lb/>permitti dicunt quamprimum annos discretionis attigerint; et quando
					<lb/>principes aut magni viri spondent invicem liberos infantes, non
					<lb/>licere adultis a parentum sponsione discedere; contrahique in templo,
					<lb/>sacerdote solemnia ad id instituta psalmorum carmina praeeunte;
					<lb/>et cum unica tantum etiam regi habere permittatur, ea mortua,
					<lb/>alteram et tertiam nec plures habere permitti, mulieribusque pariter
					<lb/>prohibitum, ne ultra quam tertia attingant vota. Verum, melius
					<lb/>quam nostri, nedum in tertio et quarto, sed usque ad septimum
					<lb/>cognationis gradum prohibent matrimonia, quae etiam ex lepris aut
					<lb/>cuiuspiam delicti causa numquam dirimi patiuntur. Licet vero dies
					<lb/>dominicos solemniter colant, etiam sabbatizant, ab omni manuum
					<lb/>opere per eam diem septimam abstinentes; et tamen porcinarum
					<lb/>esus non interdicitur lege, quae prohibet vesci sanguine et suffocato,
					<lb/>non occisarumque gladio carnium, et gladio etiam ab infideli
				<lb/>nomine interfectarum.</p>
			</div>
			<div type="chapter">
				<head><lb/>XLVI.</head> <p>Petentibus ipsis quam nostri afferant memorentve causam
					<lb/>eorum a catholica fide dissidii, est responsum: tradi a maioribus
					<lb/>quemdam Macarium post quintum concilium eos seduxisse; sed
					<lb/>cum Dominus Iesus posuerit in terris Romanum pontificem pro
					<lb/>suo vicario et dixerit: « ego rogavi pro te Petre, ut non deficiat
					<lb/>fides tua », non dubitandum quin tantus tamque verax promissor,
					<lb/>qui sit ipsa veritas, ecclesiam Romanam, cui praesidet ipse pontifex,
					<lb/>praeservaverit praeservetque a fidei religionisque errore: qua
					<lb/>ratione, cum sit ipse vicarius. Christi ut sol in terris ad illuminandum
					<lb/>instruendumque positus sitque magister omnium et praeceptor,
					<lb/>necessum fore eos, quicumque connivent ne aperte videant
					<lb/>hunc solem, excaecari et prolabi in tenebras. Quibus cum fuissent
					<lb/>assensi addidissentque non vicariimi Christi se solum pontificem
					<lb/>Romanum, sed ipsum pro Christo Deo in terris accipere, quaesitum
					<lb/>est de Dioscoro et Eutyche quid sentirent. Qui, cum fassi fuerint se
					<lb/>Dioscorum ut sanctum colere, dixerunt Eutychem ignorare. Tunc
					<lb/>responderunt nostri, si ignoraretur Eutyches, non posse sciri Dioscorum,
					<lb/>qui vel ea ratione damnatus sit, quod illius secutus errores
					<lb/>sanctum patrem Leonem papam, quod nequivit, excommunicare
				<lb/>praesumpsit.</p>
			</div>
			<div type="chapter">
				<head><lb/>XLVII.</head> <p>Interrogati an rex eorum, requisitus a summo pontifice
					<lb/>tamquam Christi vicario, immissa exercituum quos habet tantos
					<lb/>parte, Saracenos Hierosolyma et Sacrae Telluris civitatibus atque
					<lb/>locis, in quibus tam multa Deus Homo pro humani generis salute
					<pb n="27"/>
					<lb/>fuerit operatus, pelleret, responderunt: eum procul dubio quicquid
					<lb/>pontifex iusserit effecturum; et, ut etiam id exemplo suaderent,
					<lb/>auditum nobis alias factum narraverunt: in proxima regno Aethiopum
					<lb/>insula fuisse regem Iudaeorum gentis potentissimum, qui Christianos
					<lb/>ita cohabitantes, sicut Iudaeos nobiscum facere nunc permittitur,
					<lb/>ferro et omnimoda crudelitate ad occidionem trucidari
					<lb/>curavit; Constantinopolitanumque imperatorem, ea horribili clade
					<lb/>audita, ad regem Aethiopiae dedisse litteras ignaviam exprobrantes,
					<lb/>quod, qui tam potens esset, deletae ab hoste impurissimo gentis
					<lb/>christianae iniuriam negligens non sumeret ultionem; et commotum
					<lb/>Aethiopem, ingenti in Iudaeum adducta classe, illum cum tota
					<lb/>gente simili internecione ita delevisse, ut nullos in hodiernum
				<lb/>diem Iudaeos ea insula aut proximae habeant regiones.</p>
			</div>
			<div type="chapter">
				<head><lb/>XLVIII.</head> <p>Sed iam redeamus ad intermissam rerum Italiae narrationem.
					<lb/>Eam, de qua digressionis principio diximus, tantam pacis
					<lb/>constitutae et adventus Aethiopum laetitiam comminuit rerum
					<lb/>pontificis ac Romanae ecclesiae mentio a Francisco Sfortia vel
					<lb/>suppressa vel pessimum, ut est creditum, in finem postergata,
					<lb/>quod de Bononia et aliis Romandiolae civitatibus, quas quarto ante
					<lb/>anno occupasset Piccininus, nihil diceret compromissum; et omnibus
					<lb/>constabat insidiosissimam fore pacem, si retinuisset Romandiolam
					<lb/>Piccininus. Postea, cum denuntiasset Sfortia se se ut de
					<lb/>pace ageret Venetias accessurum, misit illuc Romanus pontifex
					<lb/>Ludovicum cardinalem Aquileiensem suas res et Romanae ecclesiae
				<lb/>curaturum.</p>
			</div>
			<div type="chapter">
				<head><lb/>XLIX.</head> <p>Quo in Venetorum senatu, adstantibus Florentinorum
					<lb/>oratoribus qui praecesserant, praesentem Sfortiam ut de civitatibus
					<lb/>oppidisque Romandiolae pontifici Romano reddendis curarvi
					<lb/>susciperet instante, respondit ille: sese, qui beatissimi patris Eugenii
					<lb/>pontificis servus rem suam et Ecclesiae cuperet non modo salvam
					<lb/>sed praepotentem felicissimamque fore, id imprimis cum
					<lb/>Philippo et Piccinino, attentius contendisse; eosque, qui bonis quidem
					<lb/>et gravibus verbis id ipsum sibi curae futurum dixerint, adduci
					<lb/>non potuisse, ut earum rerum, quas belli socialis non esse proprias
					<lb/>dixerint, cognitione n sibi arbitriumque permiserint. Consenserunt
					<lb/>tamen paulo post Veneti Florentini et Genuenses in simile
					<lb/>Philippico compromissum, nulla, rerum Ecclesiae habita ratione;
					<lb/>hisque ad vota confectis, Sfortia a Philippo admonitus, ne in alicuius
					<lb/>partium domo pacem promulgaret suspicione timoris non
					<lb/>carituram, accessit Caprianam, quod oppidum de Mantuanis captum
					<pb n="28"/>
					<lb/>suo praesidio tenebatur, et sociarum belli rerum publicarum oratoribus
				<lb/>illum prosecutis, rediit ad Romanum pontificem cardinalis.</p>
			</div>
			<div type="chapter">
				<head><lb/>L.</head> <p>Misit item Philippus ad Sfortiam oratores. Quo in vilis oppidi
					<lb/>conventu non potentissimarum modo quatuor illarum, sed reliquarum
					<lb/>Italiae urbium et principum virorum nuntii interfuere, omnibus
					<lb/>ferendam tanti arbitrii sententiam, tamquam rei suae normam cui
					<lb/>temporis futuri accomodarent consilia, expectantibus. Et licet Sfortia
					<lb/>audiendis ac discutiendis, quae proponebantur ab oratoribus, singulis
					<lb/>petitionibus esset attentus, maiori tamen urebatur cura traducendae
					<lb/>uxoris, spe cuius totiens ut ostendimus oblata frustratus,
					<lb/>deludi identidem verebatur. Cumque Blancha Cremonam maximo
					<lb/>cum apparatu venisset, et traductio ipsa apud Caprianam ter quaterque
					<lb/>promissa constitutis non fieret diebus, Philippo faustos caeli
					<lb/>astrorumque horoscopos, ut dicebat, per astrologos subtilius indagante,
					<lb/>creditum est et per universali vulgatum Italiam, has etiam
					<lb/>nuptias haudquaquam aliter quam praeteriti temporis nullatenus
				<lb/>fore veras.</p>
			</div>
			<div type="chapter">
				<head><lb/>LI.</head> <p>Tandem ad nonum Kalendarum Novembris Sfortia, firmatis
					<lb/>praesidio Cremonae arcibus portisque, et Troilo cum expeditissima
					<lb/>cohorte urbem habente, ad secundum lapidem appropinquavit;
					<lb/>quem secuti sunt et ad militares nuptias deduxerunt equites tria
					<lb/>millia, quibus cataphractis ephippiatisque et lautissimo apparatu
					<lb/>phaleratis serica coccinea ac cremisina sordescerent, eorum plurimis
					<lb/>auro intexta equorum tegmina utrimque a lateribus et a clunibus
					<lb/>tres quatuorve pedes in solum pendula distrahentibus. Prodiit
					<lb/>vero ex urbe, quo horae puncto iusserat astrologus, Blancha
					<lb/>ornatissimis deducentibus Mediolanensium Cremonensiumque puellis,
					<lb/>et in divi Sigismundi sacello stadiis duodecim a Cremona
					<lb/>distante, secundum vota rite nuncupata, divinamque rem ex Christianae
					<lb/>religionis instituto celebratam, per solemnem utriusque
					<lb/>adstipulationem sponsalia sunt firmata. Inde profectus pari cum
					<lb/>uxore gradu Sfortia, ea dedente, Cremonam arcesque accepit.
					<lb/>Octavo postea die, cum renuntiatum esset Pontremulum suis quos
					<lb/>miserat datum esse, rerum publicarum oratores ad pacis constituendae
				<lb/>arbitrium audiendum Cremonam convocari curavit.</p>
			</div>
		</div>
	</body>
</text>
</TEI>
