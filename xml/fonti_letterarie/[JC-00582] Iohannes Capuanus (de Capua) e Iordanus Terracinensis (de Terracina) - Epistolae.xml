<TEI xmlns="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title>Epistolae</title>
				<author>Iohannes Capuanus (de Capua) e Iordanus Terracinensis (de Terracina)</author>
				<respStmt>
					<resp key="print_editor">Edizione critica a stampa a cura di</resp>
					<name>P. Sambin</name>
				</respStmt>
				<respStmt>
					<resp key="ALIM2_0">compilato da </resp>
					<name key="ALIM">ALIM</name>
				</respStmt>
				<respStmt>
					<resp key="ALIM2_1">Edizione in formato TEI XML, livello ALIM2_1, a cura di </resp>
					<name key="JC">Jan Ctibor</name>
				</respStmt>
			</titleStmt>
			<extent>
				<measure quantity="8949" unit="words">Parole: 8949</measure>
				<measure quantity="56816" unit="characters_without_spaces">Caratteri (spazi esclusi): 56816</measure>
				<measure quantity="64869" unit="characters_witht_spaces">Caratteri (spazi inclusi): 64869</measure>
			</extent>
			<publicationStmt>
				<publisher>ALIM</publisher>
				<date when="2007-06-19">19/06/2007</date>
			</publicationStmt>
			<notesStmt>
				<note>Genere: Epistolografia</note>
				<note>Tipo: Fonti Letterarie</note>
				<note>Note: Parole: 9.105&#13;
Caratteri spazi esclusi: 57.394&#13;
CD</note>
				<note>Livello di codifica: 1</note>
			</notesStmt>
			<sourceDesc>
				<biblStruct>
					<monogr>
						<title level="m">Un certame dettatorio tra due notai pontifici (1260). Lettere inedite di Giordano da Terracina e di Giovanni da Capua</title>
						<editor>P. Sambin</editor>
						<imprint>
							<publisher>Edizioni di storia e letteratura</publisher>
							<pubPlace>Roma</pubPlace>
							<date>1955</date>
							<biblScope unit="page">7-59</biblScope>
						</imprint>
					</monogr>
					<series>
						<title level="s">Note e discussioni erudite</title>
						<biblScope unit="volume">5</biblScope>
					</series>
				</biblStruct>
			</sourceDesc>
		</fileDesc>
		<encodingDesc>
			<projectDesc>
				<p>Testo codificato nel formato TEI XML, versione P5, per essere incluso fra i testi che compongono il progetto ALIM - Archivio della Latinità Italiana del Medioevo.</p>
			</projectDesc>
			<editorialDecl>
				<ab type="boilerplate">La codifica segue le norme standard stabilite dal progetto ALIM, in dettaglio:
					<list>
						<item>Sono state eliminate le sillabazioni: la parola spezzata da un 'a capo' è stata unita alla riga 
							precedente (anche alla pagina precedente, ove necessario). Eccezione: quando una parola è sillabata alla 
							fine di una riga e nella successiva riga appare solo la seconda parte della parola sillabata (quindi il resto
							resto della riga a stampa e vuoto), la parola è stata registrata tutta nella riga in cui essa termina.
						È stato ritenuto prioritario, infatti, mantenere il numero complessivo delle righe di ogni pagina.</item>
					</list>
				</ab>
				<ab type="level">ALIM2_1</ab>
			</editorialDecl>
		</encodingDesc>
		<profileDesc>
			<langUsage>
				<language ident="lat">Latino</language>
			</langUsage>
			<textClass>
				<keywords>
					<term type="form">Prosa</term>
					<term type="source">Fonti Letterarie</term>
					<term type="genre">Epistolografia</term>
				</keywords>
			</textClass>
			<creation>
				<date when-iso="1201/1300">XIII</date>
			</creation>
		</profileDesc>
		<revisionDesc>
			<change who="ALIM">Export nel formato TEI P5 a partire da ALIM 1 [livello ALIM2_0]</change>
			<change when="2018-07" who="JC">Aggiornamento da livello 0 a livello 1, schema TEI ALIM Lite [livello ALIM2_1]. Note: 
<list type="listaNoteJC" resp="#JC"><item resp="#JC">-ok</item></list></change>
		</revisionDesc>
	</teiHeader>

<text>
	<body>
		<pb n="21"/>
		<div>
			<head><lb/>1.</head>
				<head><lb/>IORDANUS</head>
				<p><lb/>Magistro Iohanni de Capua domini pape notario Iordanus sancte Romane
					<lb/>ecclesie vicecancellarius et notarius salutem. Anagninorum montium vobis
					<lb/>aspera placent, nobis autem Sublacentium amena locorum, que speciositate delectant,
					<lb/>commoditate alliciunt dulcedineque demulcent, quorumque delicie copiose
					<lb/>voluptatis paradisiace suavitatem representare videntur. Hic siquidem procere
					<lb/>comateque arbores in umbrosa nemora spissa vicinitate densate montium
					<lb/>alta vestiunt. Hic ebriose vites, mites olive, sapide ficus aliaque arbusta fructifera
					<lb/>collium decliva venustant. Hic pinguia plana vallium suos saciant fertilitate
					<lb/>colonos. Hic adolescentis herbe delectabilis viror et rutilantium infra eam
					<lb/>florum decora varietas pulcre prata depingunt. Hic irrigui aplaudunt orti,
					<lb/>arrident florida viridaria et exilarant pomeria fructuosa. Hic utique locus aeris
					<lb/>puritate sincerus frigidos et perspicuos prebet fontes, sonoras et precipites
					<lb/>fundit aquas porrectasque de visceribus montium nitidas suis finibus undas
					<lb/>in lacum colligit spaciosum, cuius clare cernitur quamvis altum sua petrina
					<lb/>limpiditate profundum. Iocundum nimirum est piscatoribus sua in hiis aquis
					<lb/>tam lucidis studiosa ingenia et ingegniosa studia exercere, quia cum ipsarum
					<lb/>reptilia liberis per eas lascivientia cursibus insidiosis oculis aperte conspiciant,
					<lb/>vix aut numquam in vacuum iaciunt ibi retia sive amos. Ecce Sublacensis
					<lb/>pulcritudinem regionis in parte sub brevitate descripsimus, sed quod
					<lb/>adhuc insignius est in ea nolumus preterire, quoniam, etsi tot preluceat amenitatibus,
					<lb/>maxime tamen congruit ad devocionis et religionis amplexum, adeo
					<lb/>quod nativa sui disposicione ad hoc patentissime habilis videtur quodammodo
					<lb/>demorantes ibi ad studium spiritualium invitare. Nam et sacra religio
					<lb/>monastica hic suum accepit exordium, hic sua prima fundamenta locavit,
					<lb/>hic prius misit firmavitque radices et hinc postea suas extendit propagines multiplicavitque
					<lb/>per orbem, hinc certe prodiit istud Dei et dici spectabile luminare,
					<lb/>quod in firmamento ecclesie sic prefulget. Unde tantum iam curiales hoc
					<pb n="22"/>
					<lb/>sanctum et venerabile monachorum habitaculum ad salutaria incitavit, quod
					<lb/>ex hoc fortiter inflammati cogitaverunt in cordibus suis, restricto amore carnalium,
					<lb/>se amplis affectibus in spiritualibus exercere. Illa tamen retenta cautela,
					<lb/>quod semper proprietatis commodo et voluntatis proprie libertate gaudentes
					<lb/>in captandis temporalibus lucris morem solitum teneant et observent. Cum itaque
					<lb/>tot et talibus sit preditus locus iste, vos ipsi discutite an sit utile vel
				<lb/>dampnosum horum participium non habere.</p>
		</div>
		<div>
			<head><lb/>2.</head>
				<head><lb/>IOHANNES</head>
				<p><lb/>Gratioso et honorabili viro domino Iordano suus I. de Capua felicem
					<lb/>dierum longitudinem et demum lucis perpetue claritatem. Yronica paradisi
					<lb/>descriptio, in qua meis illuxit affectibus vestri preciosi dictaminis rutilans paradisus,
					<lb/>me in mentis excessum rapuit, sed tamen a racionis lumine non
					<lb/>exclusit. In cuius rei signum id specialiter iminet proferendum, quod habitacionis
					<lb/>vestre locus, quem sub aureis eloquiis celestis patrie pulcritudini ascripsistis,
					<lb/>multum in fuligine ac nimis in continua pulicum punctione nimiumque
					<lb/>in dissolventis caumatis et frigoris condensantis alterno discrimine sub
					<lb/>rauci murmuris nota et fluidi reumatis querela sepissima seu vigili tussis strepitu
					<lb/>pertinacis et angustiosi asmatis odiosa musica cernitur possidere. Hic etiam
					<lb/>locus invius et veprium ac spinarum multitudine pungitiva dotatus florumque
					<lb/>nobilium inscius et opertus specie trina papaverum a rosarum et liliorum
					<lb/>comunione inclita contemptibiliter exclusorum, sub nimboso et ventoso turbine
					<lb/>media fulgurum corruscacione terribili frequenter est positus et a fecunde
					<lb/>Cereris gracia perpetuo segregatus. Hic siquidem locus, cuius montes non
					<lb/>stillant dulcedinem cuiusque colles lactis et mellis non proferunt voluptatem,
					<lb/>licet liquoris aquei, michi pre nectaris seu quibuscumque votivis poculis
					<lb/>assidue carioris, sit thesauro limpido et sapido ac salubri conspicuus, a desiderabili
					<lb/>tamen vitalis vini copia, frementibus Anglicis et stridentibus Gallicis,
					<lb/>est penitus alienus. Sed hoc forsan in spiritualem profectum illius religionis
					<pb n="23"/>
					<lb/>almifice, qua locum eumdem preclarissimis beati Benedicti meritis dignanter
					<lb/>altissimo placuit insignire. Hunc etenim locum, quem influxio cunctorum mundi
					<lb/>lacuum illustribus et delicatis personis redderet vix acceptum, vestra sibi beatitudo
					<lb/>retineat et nos peccatores humiles nove curialium sanctitati Sublaci
					<lb/>manentium, que utinam non transeat cum ymagine sompniorum, sine lucri
					<lb/>participio congaudentes gloriose Anagnie derelinquat. Ubi de quacumque re
					<lb/>mulcebri seu delectabili aut regali sive consistat in famosis diviciis aut deliciis
					<lb/>exquisitis vel in personis egregiis ac miris edificiis decore venustissimo redimitis,
					<lb/>plus haberi conspicitur quam Sublacus habeat vel posset consequi, etiamsi
					<lb/>delirantium Britonum regem ad regnandum ibi per secula contingeret suscitari.
					<lb/>Nec mirum, quia locus ipse a planta pedis ignara sandalium et
					<lb/>vilium operimento protecta scarparum usque ad verticem generosis
					<lb/>aspectibus in duris et asperis ac fumigatis infulis et irtis implexisque
					<lb/>lappa crinibus displicenter ineptus esse dignoscitur et fere ab omnibus
					<lb/>quasi carcer Ethiopie reprobatur, quamvis aliud pretendat quam plurium humilitas
					<lb/>provida devotorum, qui splendore prenitentis ibi sideris illustrati arbitrantur
					<lb/>esse solacium, ut noctuas et bubones pacienter inspiciant, quousque ad
					<lb/>pavonum et columbarum visionem iocundissimam se resumant. Illo patre preduce,
					<lb/>sub cuius beato dominio et regimine virtuoso diu felix fulxit Anagnia
					<lb/>et, virtutis divine favente subsidio, velud Campanie speculum fulgebit per
					<lb/>tempora longiora, me cum multis solempne habituro gaudium, quod mansimus
					<lb/>in medio montium aureorum, ubi celorum Regina in celeberrimo asumptionis
					<lb/>sue die illius iubilantis honoris et luminosi decoris excellenciam sub
					<lb/>regia nuptialium varietate vestium noscitur habuisse. Cui famelica Sublaci sterilitas
					<lb/>et sitibunda celebri Bacho paupertas non posset reddi consimilis aut extimari
					<lb/>conformis, etiam si uberrima et gelidissima omnium fontium ac rivorum
					<lb/>eius amenitas, quos eloquencie vestre tuba studuit aquis assimilare celestibus,
					<lb/>nitidi coloris et suavis odoris gratissimique saporis mirifica proprietate preditam
					<lb/>sortiretur aque rosate naturam, vel si procere nemorum ipsius arbores, que per
					<lb/>Dei gratiam non sunt cedris Libani grandiores, sibi puri balsami aut electi
					<lb/>virtutem acquirerent cinnamomi. Quid plura? Sicut a sole luna inferior esse
					<lb/>prospicitur, sic et in omnibus que humane vite sunt votis accommoda vel
					<lb/>profectibus oportuna Sublaci despecta condicio minor predivitis Anagnie
					<lb/>iocunditate placidissima reperitur. Datum in festo eiusdem precelse Virginis,
					<pb n="24"/>
					<lb/>quo nimis divisa mens tenuissima rescribentis non potuit reformare canticum,
					<lb/>quod ad vestri celestis instar organi aures auditorum alliceret et lectorum
				<lb/>animos demulceret.</p>
		</div>
		<div>
			<head><lb/>3.</head>
				<head><lb/>IOHANNES</head>
				<p><lb/>Venerabili viro domino Iordano vicecancellario Iohannes de Capua statum
					<lb/>ylarem et reditum salutarem. Credunt forte aliqui quod nuper in eo
					<lb/>fuerim oppositus veritati, quia transmissa vobis affectionis mee pagina continebat
					<lb/>quod Sublacus in omnibus debeat pauper et ineptus intelligi respectu
					<lb/>montis aurei, scilicet Anagnini. Dixi hoc siquidem non ex voto mendacii, sed
					<lb/>plenissime veritatis, sentiendo tamen in spiritu et tenendo firmiter in affectu,
					<lb/>quod salva esset per omnia laus aquarum Sublaci perlucentium et vestris
					<lb/>in illis aplaudentium eduliis piscium electorum, ex quibus paucos ad votum
					<lb/>vel plurimos per astutam industriam et fallacem piscatorum solerciam facillime
					<lb/>acquisitos pluries exultando ac ridendo comeditis, me gemente quod de refectione
					<lb/>huiusmodi nichil meis accedat faucibus ociosis. Super premissa igitur
					<lb/>credulitate simplicium vel etiam discretorum me a rectitudinis calle non devium
					<lb/>provida vestra sinceritas affabiliter habeat excusatum et benigne substineat inclinari,
					<lb/>ut vestri prefulgidi et mei pallidi visionem dictaminis denuo assumatis,
					<lb/>cuius perlecti, si placet, fiat michi remissio libera et iocunda, cum desiderabili
					<lb/>comitiva vestre littere continentis, si velitis me venire Sublacum, ubi
					<lb/>clare intelligam et evidenter agnoscam an vestre subtilitatis an mee simplicitatis
					<lb/>opusculum de iurgiosa Sublaci et Anagnie laude confectum corde risibili,
					<lb/>quamvis etiam perspicaci, sit pura veritate conspicuum vel cuiusque
					<lb/>figmenti nubibus obumbratum. Ceterum me chimeram vel marinam beluam
					<lb/>tunc publice predicetis, quando capitis habebo pruritum vel cordis angustiam
					<lb/>pro aliqua littera facundie vestre culmini dirigenda, si michi deinceps in
					<lb/>suspirium, vobis autem in iubilum et laudis augmentum scripturam destinetis
					<lb/>aliquam picture vestre Sublacensi conformem, interposita verbis vestris
					<lb/>mellifluis quadam affectione sophistica, que me ad cursum per alta celi cum precipiti
					<pb n="25"/>
					<lb/>Phetonte sollicitet aut inflammet, etiam ut casum volantis Ycari velim
					<lb/>pennis debilibus imitari sub illa fiducia pulcerrima et secura, quod sum Iohannes
					<lb/>ex nomine, qui gratia Dei dicitur et per aquilam in astra conscendere
					<lb/>consuetam egregie designatur. Non sic, domine, non sic, cum sacre scripture
					<lb/>dicat auctoritas: <hi rend="italic">altiora te ne quesieris et fortiora te nullatenus perscrupteris</hi>
					<lb/>ac etiam cum spiritus ipse visibilis et industria michi suggerat naturalis, quod
					<lb/>iocosi discursus affectio non consurgat in lepore, si quando blandam vel
					<lb/>iocundam faciem videat in leone, nec pennas in volatum mitis columba explicet,
				<lb/>si forte sui avidus in excelso se giret aere accipiter animosus.</p>
		</div>
		<div>
			<head><lb/>4.</head>
				<head><lb/>IORDANUS</head>
				<p><lb/>Magistro Iohanni de Capua domini pape notario Iordanus sancte Romane
					<lb/>ecclesie vicecancellarius et notarius salutem etc. Genna, que ianitoris celestis
					<lb/>genuit successorem, eius nunc filia, eum modo patrem cito suscipiet eritque
					<lb/>utrique par gaudium, quia simul similem causam exultacionis habebunt.
					<lb/>Illa letabitur, quia in isto et filium amplectetur et patrem; gaudebit et iste,
					<lb/>quia in ea et matrem et filiam recognoscet. Sicque alterius ad alterum geminabitur
					<lb/>amor in Genna, dum in isto et filii et patris, in ea vero et matris
					<lb/>et filie mutuo ibi exuberabunt affectus, ex quibus nimirum consurget gaudium
					<lb/>cumulus gaudiorum. Si ergo dominum in hiis partibus videre proponitis,
					<lb/>convenientius fore creditur quod inibi suam presentiam adeatis, ut devote visitacionis
				<lb/>obsequio et matrem in filio et in patre filiam honoretis.</p>
		</div>
		<div>
			<head><lb/>5.</head>
				<head><lb/>IOHANNES</head>
				<p><lb/>Domino fontis argentei eloquencie rethorice iugiter efusivi devotus I. de
					<lb/>Capua quiete salutis et vite delectabilis incrementa. Terram amenitatis ac
					<lb/>ubertatis insciam et a cunctorum fere laudibus alienam, que nomine patris et
					<pb n="26"/>
					<lb/>filie omnino differentium in decore, cum pater luceat luce clarissima et filia
					<lb/>nimium sit obscura, in vestris fuit depicta litteris quasi deberet effigiem regie
					<lb/>presentare Iunonis, credo minoris esse precii, quam sit gemmati pulcritudo
					<lb/>dictaminis de thesauro fulgidissimo vestri pectoris aurei procedentis. Digne
					<lb/>itaque in mea mente geritur, ut terra ipsa non ideo aplausus et honoris
					<lb/>affluentiam consequatur, quod vestra substinuit de urtica prodire lilium rosarum
					<lb/>multitudine spinosa vallatum. Ad hec oblata michi ex parte vestra gramina
					<lb/>magis apta pulveri quam pastui, si aristis implicitam siccitatem eorum
					<lb/>solercie vestre placeat intueri, que nullus camelus appeteret, licet ipse famelicus,
					<lb/>subiugalis filius forsitan acceptaret, anima mea refugit et ad Ieremie
					<lb/>lamenta lugubris se convertit, maxime cum ipsa tantis sit infixa spinarum
					<lb/>aculeis et sauciata sagittis, quod sibi non solum benignitas hominum, sed mitis
					<lb/>etiam deberet occurrere sevicia tigrium et leonum. Prima siquidem spinarum
					<lb/>ipsarum in mea et meorum suspiriosa paupertate consistit. Secunda in singultuosa
					<lb/>sarcina debitorum. Tertia in eo, quod multis hinc inde ac etiam in
					<lb/>orto concluso, idest in Francia, et fonte signato, idest in Anglia, amplas et
					<lb/>splendidas provisiones sibi ex apostolice dono gracie provenisse gaudentibus,
					<lb/>ego quasi aspersus lepre maculis indignus censeor agregari taliter honoratis,
					<lb/>reservato michi ut vadam metis metere de loliorum sonnifera ubertate, vel, si
					<lb/>velim, quod sertum de pallidis floribus aut pastum habeam de Ponticis ac
					<lb/>molestis ysofago fructibus provincie Treverensis, interiecto tamen illius spacio
					<lb/>temporis, ita quod prius Orientis prodigia forte cis mare videri dabitur,
					<lb/>quam mee tristis indigencie desiderium impleatur. Quarta quod, cum rugas
					<lb/>seniles iam produxerim in sancte matris obsequiis et paterne domus exilium
					<lb/>pre oculis habeam cum rivis frequentium lacrimarum, talis circa me affectio
					<lb/>pietatis effunditur sicut de publicano vel ethnico ageretur, tanto propter hoc
					<lb/>squalida et exausta mea facie perfusa rubore, quod aliquando venit in
					<lb/>tedium, si videndus occurram blandis affectibus intimorum. Quinta quia, quando
					<lb/>michi prosperitatis auroram arbitror illuxisse vel pervenisse ad plenitudinem
					<lb/>meridiani luminis, tunc primum eclipsim experior et sedem in tenebris accepisse
					<lb/>contristor. Sexta quia precelsus et prepotens ille, cuius omnia quasi divino
					<lb/>subsunt imperio et cedunt arbitrio glorioso, restrictam clemenciam ac remissam
					<lb/>munificenciam habere dignoscitur, ut meam indigenciam in micis congruis
					<lb/>consoletur. Dico congruis, ut micarum optimi panis fiat exclusio, que columbe
					<lb/>non competunt et turturi non debentur. De reliquis assumo silentium,
					<lb/>quamvis in illis sint michi continua suplicia punctionum et in eo potissime,
					<lb/>quod duo exules parvuli utriusque parentis presidio dulcissimo et salubri regimine
					<pb n="27"/>
					<lb/>destituti a me dependent filo tenuissimo et utinam votiva consolacione
					<lb/>premissa, quandocumque omnium conditori placuerit, feliciter succidendo. Ecce,
					<lb/>vir angelice et mitis naturaliter ac benigne, qui etiam remotis ac proximis
					<lb/>affectum affabilem et utilem liberaliter exhibetis quique perspicaci virtute precellentis
					<lb/>ingenii mei formam cordis inspicitis tot iaculis vulnerati, solerter
					<lb/>attendite et videte clementer, si aliquis dolor assimilis mei sit immensitati
					<lb/>doloris, qui sub tantorum decursu temporum et angustioso cumulo laudabilium
					<lb/>meritorum nichil aliud assecutus inspicior, nisi quod nimia sum attenuatus
					<lb/>macie debilisque corde, indigencia pressus, mente fluctuans et in anima
					<lb/>vix respirans. Nullo de hiis, quos michi linea consanguinitatis vel affectio
					<lb/>familiaritatis astringit, per meum assecuto subsidium, unde delectabilis
					<lb/>vite suscipiat incrementum, sicut et quidam alii, in quorum diviciis superfluis
					<lb/>et indignis excessum paciencie supernus arbiter, si dici liceat, habere dignoscitur,
					<lb/>ita quod ipsorum aliquis sine scala virtutum seu gradibus meritorum
					<lb/>plus in bonis obtinere conspicitur, quam vir laborum et dolorum
					<lb/>cum omnibus de sua humili ac devota progenie cernatur non sine quodam
					<lb/>pio gemitu et amministracione digna quam plurimum possidere. Quid plura?
					<lb/>Multifarie multisque modis votum mei cordis exposui vestre suavissime pietati.
					<lb/>Vos itaque illud tali, si placet, aspergatis oleo et foveatis unguento, de quo
					<lb/>sibi remedium, vobis autem cum famose laudis preconiis perveniat premium
					<lb/>perpetue claritatis. Fine autem dato presentibus supervenit R. de Baro interna
					<lb/>michi sinceritate dilectus, cuius audito consilio et vestro beneplacito intellecto,
					<lb/>duxi presentibus propter noctis instanciam veloci spiritu annectendum
					<lb/>quod, studio deliberacionis omisso et posita in abditis propria voluntate,
					<lb/>anxie neccessitatis mee causam in sinu caritatis vestre constituo, humili suplicacione
					<lb/>deposcens, ut in tutiori et blandiori portu, quem videretis, naufragi
					<lb/>Iohannis angustie consulatis. Reliqua, si placet, ex ore redeuntis accipite, qui
					<lb/>tam perfecte se vestris conformat moribus et exemplis, quod ipse in meorum
					<lb/>effusione gemituum ac expressione votorum in triplo magis vacavit visui,
					<lb/>quam auditui vel sermoni, tanta exinde michi leticia succedente, sicut quando
					<lb/>manu commoti cordis ultrice promptissima everto humilium capillorum ordinem
					<lb/>vel pilos innoxios disgrego ciliorum, ut miris vestrorum dictaminum speculis
				<lb/>aliqua reddar idemptitate conformis.</p>
		</div>
		<pb n="28"/>
		<div>
			<head><lb/>6.</head>
				<head><lb/>IORDANUS</head>
				<p><lb/>Magistro Iohanni de Capua domini pape notario Iordanus de Terracina
					<lb/>dictus vicecancellarius cor et corpus. Ad natale solum iocundus superioris accessus
					<lb/>michi subdito festinus accessit non indigne speranti, quod, post infesta
					<lb/>occupationum et laborum tedia, festa grata succederent solitudinis et quietis.
					<lb/>Sed hec spes mea, que fuerat larga promissi, multum postea extitit parca
					<lb/>facti mendacemque ac fallacem ipsam eventus subsequens manifestat. Nam
					<lb/>cum negociosa me valde fatigasset Anagnia, michi tam lasso saxea Sublaci
					<lb/>duricia compassionis viscera non laxavit, sed penes se talem pene me retinet,
					<lb/>qualem sibi Anagnia ipse tediosa commisit. Quoniam affectum ibi sollicitudinis
					<lb/>honerose fastidio apud se levis ocii dulcedine non reformat; et laboriosi
					<lb/>officii sarcina conquassatum oportune recreacionis suffragio non instaurat, sed
					<lb/>comprimit potius et affligit gravium inculcacione curarum et penalium exercicio
					<lb/>studiorum, meis non parcens benigne humeris grandium supportacione
					<lb/>honerum iam confractis neque mee imbecillitatis infirma moderata ponderum
					<lb/>imposicione comportans. Verumtamen de inhumanitate ac impietate huiusmodi
					<lb/>nec arguo nec inculpo Sublacum, cui sic in cunctis mundanis commodis
					<lb/>mellifluum os altissimi benedixit eiusque largiflua dextera de bonorum
					<lb/>omnium ubertate providit, quod in habundancia necessariorum ad subsidium
					<lb/>et oblectamentum humane vite cetera loca precellens sufficiencior et congruencior
					<lb/>illis ad anime corporisque profectum et solacium invenitur. Sed de molesta
					<lb/>et dira curia possum iuste formare querelam, que de antiqua licet reproba,
					<lb/>consuetudine taliter erga suos officiales et familiares induruit, quod ipsius
					<lb/>versus illos inviolabilis difficultatis seris intrinsecus obfirmata clemencia, crebris
					<lb/>eos aggravare preceptis et continuis torquere serviciis non desistit, donec et
					<lb/>vires et sanguinem et medullas exhauserit eorumdem. Quocumque igitur me
					<lb/>curia secum trahit, mox labor emulus et insequitur et persequitur et non
					<lb/>obsequitur nec prosequitur, mee ubilibet pacis impaciens et perturbator assiduus
					<lb/>mei status. Unde nulla michi sine angustia venit dies nec ulla quietis
					<lb/>integre nox succedit, sed nec hora immo nec horula etiam ad requiem indulgetur.
					<lb/>Cibusque potusque michi propter tantam mentis inquietudinem amarescit.
					<lb/>Inter tot tamen et tam acres animi punctiones, destinatas michi nuper
					<lb/>preciosas tuorum dictaminum margaritas ad confutacionem spiritus cruciati
					<lb/>meis aspectibus frequentissime antepono, in quibus utique michi attente avideque
					<pb n="29"/>
					<lb/>legenti maxima luminosi poli exprimitur pulcritudo. In illis enim quasi
					<lb/>fulgor solis elimate prelucent sentencie, in illis ut lune candor serena nitent
					<lb/>eloquia. Ibi elegantia verba tamquam sidera clara micant. Ibi composita sermonum
					<lb/>series et velut ordinata planetarum disposicio dat decorem. Sicque in
					<lb/>tuis politis oraculis michi missis nimirum quoddam michi celum pretenditur
					<lb/>flammantium stellarum lampadibus illustratum. Sed et amenum nimis
					<lb/>comperio in illis pomerium electis plantariis consitum et floribus et fructibus
					<lb/>insignitum, ubi totum, quod cerno, delectat; redolet quidquid odoro; dulcescit
					<lb/>omne quod gusto; lenit omne quod tango et quod audio totum placet.
					<lb/>Precor tamen, karissime, ut, si tuo accedit beneplacito me per litteras
					<lb/>alloqui, tuum in hoc votum et motum cum modo amodo exequaris, tuam
					<lb/>facundam eloquenciam et eloquentem facundiam circa stili altitudinem moderando
					<lb/>nec sublimitate dictaminis supra verticem montium rapiaris, ut qui
					<lb/>virtute pusillus ad montana te imitari non valeo, confabulari socialiter in planicie
					<lb/>tecum possim. Nam etsi tui preminencia ingenii vere sis aquila semperque
					<lb/>illud appetat sua subtilitate suprema, cum tamen michi et rudi et
					<lb/>ebeti scribere te contigerit, noli eius libito et agilitati favere nec suo attollaris
					<lb/>beneplacito ad excelsa, sed restringe promptas ipsius pennas et alas volatus contrahe
					<lb/>citumque arce volatum et, si digneris omnino ima, per media
					<lb/>saltem vola. Nequit enim profecto huiusmodi subtilia et ardua comprehendere
					<lb/>debilis meorum acies oculorum. Non ergo, si placet, amice, tuis dictis
					<lb/>sublimibus et stupendis obtundas amplius sensus meos. Nam sicut pulcre in
					<lb/>tuis premissis oraculis depinxisti, rotante accipitre desuper, inferiores avicule
				<lb/>contremiscunt nec audent ad volatum gelatas pavore pennulas explicare.</p>
		</div>
		<div>
			<head><lb/>7.</head>
				<head><lb/>IOHANNES</head>
				<p><lb/>Viro candoris eburnei et splendoris etiam iacintini humilis ille notarius,
					<lb/>qui dicitur yronice precellenti facundia speciosus, videndi desiderium et sincere
					<lb/>devocionis affectum. Pruritum barbe pruritui mei capitis in vestro secundo
					<lb/>sydereo dictamine adiecistis meumque tenuem spiritum plenam sincopis docuistis
					<pb n="30"/>
					<lb/>habere noticiam, dum voluit nec potuit per quemcumque virtutis animate
					<lb/>radium intueri eloquencie vestre rutilantis abyssum. Ne igitur tante virtutis
					<lb/>solem prefulgidum gestiendo speculari limpidius post incursum caliginis priver
					<lb/>interne speculo visionis, ecce prudenter omisso cupite vobis responsionis studio
					<lb/>mei cordis parvi et tremuli depressivo, promptus sum publicis et altis
					<lb/>anunciare preconiis, quod vestre thesauro facundie omnes rethorici accesserunt
					<lb/>delicie paradysi, lite tamen assumpta de laudibus regalis Anagnie ac de
					<lb/>contemptu Sublaci sterilis, solas aquarum divicias possidentis, in suo duratura
					<lb/>robore, quousque quicquid attonitus in vestrarum sintillantium litterarum
					<lb/>lectione sollicita multisque gaudiis, sed pluribus suspiriis intermixta,
					<lb/>vigoris et virtutis perdidi, michi plenissime in persone vestre amantissima visione
					<lb/>ac in dulcissimis et preciosis eius eloquiis utinam infra beate Virginis
					<lb/>proxima solempnia restauretis. Ceterum quia via Genne quibusdam gemmis
					<lb/>conspersa dicitur, pro quibus a multis in eius transitu profundissime
					<lb/>suspiratur, vos sub beati patris ductu felici ad ipsius diem festum ascendite,
					<lb/>me relicto gaudiis, que provenire possunt homini iocundas vigilias et sompnos
				<lb/>delectabiles non habenti.</p>
		</div>
		<div>
			<head><lb/>8.</head>
				<head><lb/>IOHANNES</head>
				<p><lb/>Domino Iordano Iohannes assidue laudis obsequium, si tamen aromatum
					<lb/>cesset oblatio fortibus utilis et debilibus non salubris. Me olim simplicem
					<lb/>et minus providum, nunc devium arbitror seu delirum, quod causam vobis
					<lb/>obtuli vel dedi materiam in celum tercium ascendendi, ut per vestras picturas
					<lb/>mirabiles illius decorem clarissimum et omni delectatione preditum exprimentes
					<lb/>me redderitis implicitum stupore capitis et caligine oculorum. Ineffabilis igitur
					<lb/>virtus altissimi, qui limum carne vestitum sue dignanter ymagini fecit assimilem,
					<lb/>me pice vel psitaco constituat uniformem, quando pro aliqua vestra
					<lb/>sintillante littera seu rutilante scriptura vel mellis stillante dulcedinem aut
					<lb/>balsami spirante fragrantiam cunctis amabilem et suavem, illud dictandi studium
					<lb/>mei debilis et anxii spiritus consumptivum aggrediar, de quo vobis et
					<pb n="31"/>
					<lb/>aliis risibilis proveniat affluencia voluptatis. Ad hec transmissa vobis nuper mee
					<lb/>simplicitatis oracula in veloci ne dicam precipiti sumpserunt affectione principium
					<lb/>et nimis labilem habuere processum. Suntque prius avolare permissa
					<lb/>de manibus et vestrum subire iudicium non solum balbis et rudibus, sed personis
					<lb/>etiam sciencia precellenti et facundia preeminenti conspicuis metuendum,
					<lb/>quam interiectis lituris debitis et lime diligencia polientis decus digne venustatis
					<lb/>acquirerent aut placide delicatis aspectibus claritatis radium obtinerent.
					<lb/>Placeat igitur virtuti mirifice vestri sublimis ingenii, quod beatis spiritibus
					<lb/>in limpida speculacione celestium iam didicit adequari, premissa oracula sine
					<lb/>cultu egregio pretermissa, supplendo pusilli vices artificis, in talem graciam
					<lb/>illustracionis assumere, quod fimbrie vestimenti vestri purpurei digna contactu
					<lb/>valeant extimari. Nec dici possit ab aliquo circa conceptum dictaminis, splendorem
					<lb/>aureum et nitorem argenteum non habentis, nimis rigido et severo, quod
					<lb/>littere vestre sidereis radianti fulgoribus et amicte floribus paradysi ac universis
					<lb/>perfuse deliciis, quibus superne thesaurus affluit regionis, non debuit pervenisse
					<lb/>responsio fulgidi coloris inscia et saporis ignara gratissimi ac delectantis
				<lb/>odoris indiga et a cunctis eloquencie preclare titulis aliena.</p>
		</div>
		<div>
			<head><lb/>9.</head>
				<head><lb/>IORDANUS</head>
				<p><lb/>Capuano Campanus de Gehenna calentis Anagnie ad Gennam gelidam
					<lb/>pertransire. Quid est, care magister, quod in mei commendacione dictaminis
					<lb/>labia vestra preconia tam grandia personant et tot et tantis vestrum laudibus
					<lb/>os repletur, cum et iterate vestre michi pagine, quas manus argentea calamo
					<lb/>aureo celesti rore perfuso angelica lingua dictante conscripsit, non nisi meorum
					<lb/>dictorum excellenciam canere videantur? Quid est, bone magister, quod mea
					<lb/>cruda eloquia sunt tam dulcia vestris faucibus delicatis et meam rudem balbuciem
					<lb/>edocta mens vestra reputat eloquenciam eruditam? Sane scio quod hoc
					<lb/>facit integer amor vester, qui et verborum amici benivolus est interpres et
					<lb/>suorum gestorum favorabilis arbitrator. Alias autem quanto maioribus commendacionibus
					<pb n="32"/>
					<lb/>me in hoc studeretis attollere, tanto potioribus ignominiis mea
					<lb/>facies confusa decideret et quo meam in hiis laudem celebriori niteremini promere
					<lb/>cantico, eo certe probrosius meum vituperium cantaretis, quia laus que
					<lb/>circa vilia et indigna confingitur, profecto non est commendacio, sed derisus;
					<lb/>nec est apreciacio, sed despectus. Non enim approbat laus talis, sed reprobat;
					<lb/>nec aliquid proculdubio adicit, immo demit. Non utique confert, sed
					<lb/>aufert; non effert, sed defert; non erigit, sed deicit; non proficit, sed oficit;
					<lb/>non honorat, sed potius dehonorat. Verum quantumcumque mea dictamina
					<lb/>commendetis et ob id scripseritis politas epistulas et delectabiles composueritis
					<lb/>cantilenas, numquam tamen ex hoc rei veritas immutatur, quin ipsa
					<lb/>sint semper deformia et inepta, sicut a suo prodiere opifice imperito. Hebes
					<lb/>namque ingenio, balbus lingua et eruginosus in stilo, quomodo unquam
					<lb/>possem nisi prorsus incultos et incongruos proferre ac formare sermones? Sed
					<lb/>et quantumcumque videamini deprimere dona vestra eorumque magnitudinem
					<lb/>quadam ingenua ne dicam ingeniosa humilitate minuere parvificando ipsa
					<lb/>meorumque indecenciam illorum preferendo decori, nichilominus tamen inclita
					<lb/>sunt et alta nec per hoc eorum supprimitur speciositas, quin spectabili
					<lb/>fulgeant claritate, quia non potest fax accensa suam flammam abscondere nec
					<lb/>ardens lucerna negare astantibus lumen suum nec sidus fulgidum proprios
					<lb/>radios detinere. Unde omnino expedit scriptis meis, ut numquam vestris aproximem
					<lb/>nec ullo modo in eorum presencia recitentur, quia nedum mea non
					<lb/>polita, sed quecumque alia etiam valde venusta suam perderent pulcritudinem
					<lb/>iuxta vestra. Quid plura? Vestra pollent, mea pallent; proferunt vestra splendorem
					<lb/>vividum sicut stelle, mea remissum igniculum ut scintille; vestra
					<lb/>quasi magistralia dogmata in cathedra president, mea sicut rudimenta discipuli
					<lb/>subsident in scabello. Ceterum si sepe non scribo, vestra sinceritas non
					<lb/>miretur, quia curis curie requie carentis implicitus eiusque variis negociis
					<lb/>assidue occupatus, reddor ad alia totaliter impeditus. Et si quando forte
					<lb/>me rapio ut vel ad horam vacare possim brevis litterule factioni, mox curialis
					<lb/>sollicitudo, sed in hoc valde incurialis, me revocat manumque a carta et calamo
					<lb/>eripit et inchoata verba in labiis interrumpit. Actum in generosa Genna,
				<lb/>gemma Campanie speciosa.</p>
		</div>
		<pb n="33"/>
		<div>
			<head><lb/>10.</head>
				<head><lb/>IOHANNES</head>
				<p><lb/>Regi eloquentium et principi rethorice professorum domino Iordano I. de
					<lb/>Capua gemmis illis affluere, quas beata Genne geliditas sibi iubilat provenisse.
					<lb/>Letus legi Benedicti litteram, sed stupore plenus vestram vidi paginam
					<lb/>speciosam ascendentem desuper rivos cunctorum dictaminum seu carminum
					<lb/>electorum, cuius inextimabilis fulgor erat nivis et sicut opus aureum de
					<lb/>thesauro sapiencie divine profusum. Illustrabant eam celi sydera et flores
					<lb/>celestis viridarii decorabant. Ad hoc siquidem opus venustissimum presentibus
					<lb/>et posteris multipliciter admirandum, in cuius lectione nunc mulcebri,
					<lb/>nunc penali pulsatiles vene timporum ac etiam brachiorum michi quasi febriliter
					<lb/>cithariçant, si ego debilis ac de novo balbuciens et elinguis vigilias
					<lb/>anxie responsionis assumam, antiqui potestas opificis quamplures personas
					<lb/>egregias et sublimes in novas rerum effigies permutantis, prout iocunda seculis
					<lb/>docet insignium tradicio poetarum, me conformet figure psitaci, sicut in
					<lb/>alia mea littera sine picture solempniis rerum expressiva similium predistinxi.
					<lb/>Scripta in monte nobili, licet ad presens non accommodo ubertati,
					<lb/>ubi pro riso triticum et panis pro çucharo ac vinum etiam pro sirupo et
					<lb/>aqua pro roseo liquore venditur oleumque balsami precio multis inde gementibus
					<lb/>adequatur, inter quos vos Gennenses domini quasi pascalibus ascripti
				<lb/>solaciis per dies singulos festinatis.</p>
		</div>
		<div>
			<head><lb/>11.</head>
				<head><lb/>IORDANUS</head>
				<p><lb/>Magistro I. de Capua &lt; Iordanus &gt; domini pape notarius vicecancellarius
					<lb/>etc. Eundi ad urbem vobis hoc tempore licencia denegatur. In monte itaque
					<lb/>arrido superioris expectate regressum, qui cito Anagniam famelicam presencie
					<pb n="34"/>
					<lb/>sue copia saciabit. Sustinete modicum, quia ecce veniet et non tardabit et
					<lb/>neccessitati Anagnie multiplici dignanter subveniet in habundancia graciarum.
					<lb/>Sufferte paululum, quia curia statim ad statum reformabitur solitum sollicitudinis
					<lb/>et laboris. In proximo notarii tuba, que aliquandiu siluit, intonabit scribeque
					<lb/>calamus exercitabitur, qui ocio iam torpebat, et cancellarie lima intermissum
					<lb/>aliquanto tempore studium politure resumet, inconveniencie cuiusque
					<lb/>rubiginem de litteris auferendo, ac audiencia suspensas vacacione aures plene
					<lb/>restituet ad auditum et bulle malleus suam a crebra ipsius aliquantulum percussione
				<lb/>subductam consuetis ictibus reverberabit incudem.</p>
		</div>
		<div>
			<head><lb/>12.</head>
				<head><lb/>IOHANNES</head>
				<p><lb/>Vicecancellario I. de Capua notarius. Pridem vobis in eloquencia regalem
					<lb/>ascripsi titulum et in rethorica solempnem attribui principatum. Nunc autem
					<lb/>vestre preclare facundie imperialis corone decus et sceptri decorem adicio in
					<lb/>utroque, sed hec vestrorum excellentium racione dictaminum aut assimilium
					<lb/>figuris celestibus picturarum rosei quidem obtentu liquoris, cuius palidam
					<lb/>mei vultus maciem frequenti aspersione perfunditis, multamque vobis ascribo
					<lb/>tirannidem vel exilem clemenciam seu tenuissimam pietatem, quia, cum flammarum
					<lb/>globos tenere cordis mei casule dudum includi senseritis, nec unicam
					<lb/>sibi desiderabilis aque stillam, ut de transmissi michi privilegii munere taceatur,
					<lb/>in refrigerium contulistis. Equanimiter et gaudenter spinarum huiusmodi,
					<lb/>que speciosa florum multitudine sunt insignes, substineo punctionem, maxime
					<lb/>cum cantilena mirabilis, quam vestris melodiis angelicis adiecistis, dubia corda
					<lb/>humilium ac etiam mentes ambiguas inclitorum in solacium illius credulitatis
					<lb/>assumat, quod desideratus cunctis gentibus cito nobis adveniet, cuius apercio
					<lb/>manuum excludet aculeos omnium egestatum et in torrentes aureos convertet
					<lb/>silices Anagninos cuiusque mandatis autenticis seu iussionibus reverendis ociosa
					<lb/>olim notariorum cithara per usum sonore dulcedinis multis affluenciam producet
					<lb/>leticie nuptialis, scriptorumque penne siccissime, quarum paucissimis
					<lb/>remedium attulit aque virtus argentea Sublacensis, humiditatis votive beneficium
					<lb/>assequentur, et cancellarie censura provida, que infra spacium temporis
					<lb/>ad limaris officii execucionem ternariam congruentis procellosi tumultus
					<pb n="35"/>
					<lb/>angustiam effugisse perspicitur, ad exercicium blandi et severi quandoque
					<lb/>iudicii resumetur quam plurimis litteris infra rigide censure cancellos taliter
					<lb/>concludendis, quod vel premissis in celum vocibus de partu felici sibi gaudium
					<lb/>vel de aborsu miserabili fluxus proveniet lacrimarum. Audiencia consequenter
					<lb/>auribus audire prohibitis indulgente graciam auditorie libertatis
					<lb/>et bulla, que tunsionum assiduitate caruit ac expressive compressionis frequentiam
					<lb/>non admisit, strepitum resumet continuum et fructuose paciencie
					<lb/>famulatum. Huius etenim bulle malleum libenter inspicerem vestri sudoris
					<lb/>distillacione perfusum et ob hanc causam, mi magister eximie ac domine reverende,
					<lb/>quod in thesauris vestris quidam creditur haberi anulus ab intercluso
					<lb/>spiritu tantam potenciam assecutus, quod cuncta vobis accommoda cum
					<lb/>facili delectacione promitis et me voce gracillimum ac in facultate consimili
					<lb/>visibiliter defectivum absque veli et remi presidio frementis pelagi commisisse
				<lb/>periculis quasi triumphalis in certamine asumpto vexillifer crudeliter exultatis.</p>
		</div>
		<div>
			<head><lb/>13.</head>
				<head><lb/>IORDANUS</head>
				<p><lb/>Magistro Iohanni de Capua notario Iordanus vicecancellarius etc. Sicut
					<lb/>plene nostis, magister egregie, tunc vere lex amoris impletur et integre debitum
					<lb/>persolvitur caritatis, cum amici, quos inviolabilis nexus individue dilectionis
					<lb/>astringit, pari fide servantes amicicie fidum fedus, satagunt alternatim suos
					<lb/>alternos affectus in alternum commodum gratis affectibus copulare, ut quodam
					<lb/>inundantis sinceritatis irriguo ad bonum alterius afluens alter totus et scire
					<lb/>et posse suum pro eius emolumento letanter tribuat et exponat nec magnitudine
					<lb/>agendorum exterritur nec alicuius dificultatis obice retardatur. Quia vix
					<lb/>est aliquid, quantumvis arduum, quod non aggrediatur cum audacia vis amoris.
					<lb/>Si ergo pro utilitate socii solicite vigilo et studiose laboro efundens in hoc
					<lb/>quicquid poscitis et sciencie continet mee vasculum parvitatis, nulla profecto
					<lb/>subest contra me causa murmuris vel querele, quia, cum nemini sit ultra permissum
					<lb/>quam sue paciantur limites facultatis, inconvenienter illud ab amico
					<pb n="36"/>
					<lb/>requiritur, ad quod virtus eius propria non attingit. Et utinam possem alicuius
					<lb/>aque medicinalis aspersione vestri cordis incendium mitigare aut aliquo
					<lb/>aure recentis flatu angustie vestre refrigerare fornacem! Ad hec, amice, puto
					<lb/>quod illa mea novissima pagina, per quam vobis proximum superioris prenunciavi
					<lb/>regressum citoque officiales curie sua officia resumpturos, etsi avide
					<lb/>recepta fuerit lectaque gaudenter, non tamen decore placuit vel sapore.
					<lb/>Nec mirum, quia, cum a me festina discesserit et insufficienter instructa, meum
					<lb/>non potuit eleganter, prout decuit, referre commissum, sed mox vestra prudencia
					<lb/>curialis sua facundia et melliflua eloquencia facundie defectui in
					<lb/>ea suplere curavit, illa eadem, que in composicione sua ipsa retulerat, luculento
					<lb/>eloquio repetendo. Interdum tamen ipsa simplex et pura compago
					<lb/>verborum non minus quam que depictis oraculis est contexta, complacet
					<lb/>et delectat. Quia nonnumquam decorem nativum superpositi tinctura coloris
					<lb/>ofuscat potius quam adornet, redditurque vera figure species ex adulterine
					<lb/>adiunctione deformis. Quoniam color sophisticus non est equiparabilis naturali
					<lb/>nec illi admixtus coadiuvat ipsius pulcritudinem, sed fermentat. Licet igitur
					<lb/>eadem pagina comptis non venerit preparata sermonibus aut coloratis fucata
					<lb/>verbis vel circumlocutionum farcimine saginata, quia tamen se in comuni
					<lb/>et humili habitu non linita vel culta facie presentavit, non minus salutacionis
					<lb/>honorificenciam meruit et receptionis benigne favorem. Denique rectum cancellarie
					<lb/>iudicium nec importuna instancia nec clamoribus querulis nec blandis
					<lb/>suasionibus nec verbis minacibus a sua declinat rectitudine vel mutatur, sed
					<lb/>semper firmum et incorruptibile perseverat, sollertissimum quidem in examine
					<lb/>ac discretissimum in censura, securo animo approbans approbanda et dampnanda
					<lb/>condempnans, amplectens equa et iniqua confutans, expediens iusta et
					<lb/>iniusta cancellans, illis precipue cancellacionibus huiusmodi causam prebentibus,
					<lb/>quibus specialiter ex sui debito incumbit officii attente in negociis
					<lb/>vigilare ac simplices et ydoneas fabricare litteras super eis. Nam hii sepissime
					<lb/>tales in amplum ipsius cancellarie uterum tales litteras inferunt, quas potius
					<lb/>perire convenit per laniacionis aborsum, quam prodire per partum expedicionis
				<lb/>in lucem.</p>
		</div>
		<pb n="37"/>
		<div>
			<head><lb/>14.</head>
				<head><lb/>IOHANNES</head>
				<p><lb/>Domino vicecancellario &lt; Iordano &gt; I. de Capua etc. Pro fatuo seu
					<lb/>deliro digne depingitur, qui dispendiis ingeri vel angustiis affici gratulatur
					<lb/>aut catena vel compede se de facili tunc substinet alligari, quando liberum
					<lb/>ipsius arbitrium fulciri potest floribus gaudiorum. Sane ut de fulgentibus
					<lb/>litterarum vestrarum speculis iterata michi non proveniat pena caliginis vel stuporis,
					<lb/>sic vobis de honore consului et michi de salute providi, quod illa in vase
					<lb/>multe pulcritudinis et odoris sub magna decencia conserventur meo tamdiu
					<lb/>et alterius subducenda visui, quousque Veronicam cunctis Christi fidelibus
					<lb/>venerandam nobis presentibus iuxta morem solempniter contigerit adorari. Nec
					<lb/>mirum, quia specula similia, que olim meis oculis ad supplicium illucescere
					<lb/>voluistis, michi et copiam produxere gemituum et diffusam materiam lamentorum.
					<lb/>Hoc autem mee prostrate humilitatis propositum vestra victoriosa
					<lb/>sublimitas sciat nullatenus immutandum, nisi forte titulo dominii vel delicate
					<lb/>custodie usque ad vestrum beneplacitum durature et illum michi velitis
					<lb/>adesse anulum, cuius virtute in vestris preciosis eloquiis quasi omnes mundi
					<lb/>delicias nulla dificultate media presentetis, me pre nimio similibus insigniis
					<lb/>rutilandi conamine spasmi periculum incurrente ac vobis per consequens
					<lb/>et glorie vestre consortibus ad leticiam propter hoc ita dispositis, quasi Spiritum
				<lb/>Sanctum in columbe specie vestris speciosis insedisse capitibus vidissetis.</p>
		</div>
		<div>
			<head><lb/>15.</head>
				<head><lb/>IORDANUS</head>
				<p><lb/>Magistro I. de Capua vicecancellarius etc. Cum sis fons eloquencie, facundie
					<lb/>decus, splendor rethorice tuumque sublime amenumque dictamen
					<lb/>omnem dulcedinem cantus et quamlibet suavitatem superet melodie, quia super
					<lb/>mel et favum sunt dulcia verba tua, quia numquam suspicio vel formido
					<pb n="38"/>
					<lb/>tuum potuit animum detinere aut tuas alligare manus seu digitorum tuorum
					<lb/>articulos innodare, ut transmissam a me tibi paginam minime aperires, sed
					<lb/>integram eam, donec redeam, conservares virginitatis sue non contingendo
					<lb/>sigillum et secretorum meorum archana, que tamquam fida portat nuncia, non
					<lb/>videndo. Nonne etiam tua comunis locucio est delectabilis cantilena? Nonne
					<lb/>proverbium est amenum quilibet sermo tuus? Certe quando etiam familiariter
					<lb/>loqueris, pulcre dictas. Suntque tua improvisa eloquia dictamina elimata, quia
					<lb/>precellunt revera omne armoniacum tua labia instrumentum. Non ergo differas
					<lb/>eandem reserare paginam et interclusa ibi meorum affectuum aromata odorare.
					<lb/>Cum enim in hoc specialiter divina te privilegiaverit gracia, quod quicquid
					<lb/>intendis dicere, potes in alto et egregio stilo cum facilitate proferre, statim, si
				<lb/>volueris, absque meditacionis angustia poteris ydoneam mittere responsalem.</p>
		</div>
		<div>
			<head><lb/>16.</head>
				<head><lb/>IOHANNES</head>
				<p><lb/>Terracinensi speculo domino Iordano preclaro vicecancellario et notario,
					<lb/>reverendo inclitaque Campanie comiti seu rectori Maritime precellenti I. de
					<lb/>Capua pauper et mendicus, lustris sex qui iam peractis de rutilanti numero
					<lb/>tam felicium titulorum nichil est aliud assecutus, quam venustam pampinis
					<lb/>et onustam siliquis notariam, studiosi preconis obsequium in iubilanda cum
					<lb/>çimbalis suorum gloria meritorum. In gemmis prefulgidis dictaminum electorum
					<lb/>et in facundie deliciis dulcioribus favo mellis ac in thesauris eloquencie
					<lb/>non solum avium, sed etiam syrenum mira vocum modulatione placentium
					<lb/>allective virtutis vestre potencia super mundi rethores et rectores esse dicitur
					<lb/>exaltata et astrologis facta dignior in formandis eloquiis seu pingendis epistulis
					<lb/>solis et lune ac syderum radiosa pulcritudine decoratis. Hec enim singularis
					<lb/>excellencia in mee parvule laudis occasum per orbis latitudinem iam diffusa
					<lb/>et grata singulis ac delectabilis universis nondum supra celos provehi nec
					<lb/>divini splendoris speculantibus claritatem equalis adhuc per illum modum meruit
					<lb/>extimari, quod vestri sublimitas intellectus distincte percipiat seu libere
					<lb/>comprehendat, quid sit in excelsis Dominus et quid eterni fulgoris abyssus.
					<lb/>Sane maiestatem altissimi non licet filiis hominum perscruptari nec invisibilibus
					<lb/>agnoscendis, quamquam devotissime contemplandis, aplicare animum patenter
					<lb/>in multis circa visibilia defectivum. Vestre itaque mentis altitudo provida
					<pb n="39"/>
					<lb/>et semper in arduis racionis meriti consiliis assueta sit contenta simpliciter
					<lb/>credere ac humiliter profiteri, quod inferiorem superior abyssus invocat et immensitas
					<lb/>superni luminis ac profunde caliginis magnitudo, pervia tantum
					<lb/>divinis oculis, congrue dicitur abyssalis, solempnium quamplurium serie scripturarum
					<lb/>id multipliciter ac lucide comprobante, prout de illarum visione vigili
					<lb/>et discussione solerti grande vobis productura gaudium elicere poterit vestra
				<lb/>siderea claritas oculorum.</p>
		</div>
		<div>
			<head><lb/>17.</head>
				<head><lb/>IOHANNES</head>
				<p><lb/>Viro clari nominis lucida multorum nomina per lucis excellenciam nubilantis
					<lb/>domino Iordano Iohannes gaudium et salutem, si tamen personis eximiis
					<lb/>deceat provenire solacia de flagellis. Vestre nature regie seu consuetudini
					<lb/>gloriose simplices habere derisui et incautos ad cautem allidere delectanti, honor
					<lb/>et actio graciarum, quod, dum vestris aureis eloquiis mee cuprum assimilare
					<lb/>gestio ruditatis, profundis suspiriis et vigiliis consumptivis afficior braviumque
					<lb/>non moralis sed mortalis ethice vobis vigentibus et ridentibus adipiscor, admiracioni
					<lb/>deditus et stupori commissus de qua prodierit contemplacionis altitudine
					<lb/>vel intelligencie maiestate, quod me alias corde anxium et cogitacionum assidua
					<lb/>fluctuacione divulsum mansuetudo vestra mirabilis, vix minor in aliquo feritate
					<lb/>leonis primo in excelso nubium et postmodum in profundo posuit abyssorum,
					<lb/>quarum alteri aquas profundissimas et obscuras in dotes perpetuas obtinenti,
					<lb/>dum Iohannis ptisicam habitudinem et pallidam corporis siccitatem ex infesta
					<lb/>et infausta sibi vestrorum virtute dictaminum assecuti squalida senectus,
					<lb/>vestris rethoricis impulsa flatibus vehementer immergitur, floride iuventutis
					<lb/>vestre roborata de ipsius fatua consumptione soliditas, relique luminose deliciis
					<lb/>feliciter aplicatur, paranimphis vestris et aliis predilectis cum buccine clangore
					<lb/>strepentibus, quod Arturus ille de Capua, cuius inane iudicium sibi
					<lb/>mundum vendicat universum, laudandus occurreret de circumspectione provida
					<lb/>et providencia circumspecta; si domino Iordano precelso et preclaro in
					<lb/>dictaminum decore principi circa litterarum solempnia cessisset cum silencio
					<lb/>reverenti, responsionis inconsulte audacia relegata penitus vel sepulta, maxime
					<pb n="40"/>
					<lb/>cum sit illustris et illustrate mentis iudicium pavere sub nutibus inclitorum
					<lb/>ac humiliter ipsorum altis deferre sentenciis et silere prudenter in eorum sermonibus
					<lb/>exquisitis. Accedit etiam in favorem huiusmodi personarum uni
					<lb/>aplaudentium et insultantium alteri per derisum, quod non est tutum turturi
					<lb/>suum volatum trepidum in fulmine volantis herodii experiri. Nec debet
					<lb/>unquam censeri licitum seu consultum, quod aliqui pusillanimes aut pusilli
					<lb/>se inferant in prelium tremende potencie bellatorum; vel quod nanus aliquis,
					<lb/>cum sit expers roboris et vigoris ac cunctis causa ridiculi, gigantis umbram
					<lb/>suum vibrantis gladium audeat intueri, nisi forte de sua confisus arundine
					<lb/>vel de iuncorum spiculis in sua faretra studiose conclusis vehementer seu
					<lb/>dementer illum aggredi et post obtentam de ipso triumphi gloriam velit pro
				<lb/>celebri sui memoria relinquenda seculis in regem dignissime coronari.</p>
		</div>
		<div>
			<head><lb/>18.</head>
				<head><lb/>IOHANNES</head>
				<p><lb/>Caro, cariori, carissimo domino Iordano Iohannes longe vite spacium et
					<lb/>divine gracie incrementum. Causa subest nulli cognita, sed forte vobis, cum
					<lb/>locus affuerit, agnoscenda, quod de illa nova sanctitate crucior, quam Sublaci
					<lb/>per merita et exempla nigre religionis seu religiose nigredinis vos et quidam
					<lb/>alii candore mentis et habitus insigniti sub illius affectionis providencia concepistis,
					<lb/>quod et celestis amor glorie in cordibus vestris semper accenditur et
					<lb/>prosperitatis terrene dilectio in suo robore pura fide ac vigili diligencia conservatur,
					<lb/>prout illius, quam meus utinam effugisset intuitus, vestre prime
					<lb/>Sublacensis littere continet paradysus, in quo de florum et fructuum ac herbarum
					<lb/>et fontium amenissima voluptate sic agitur, quod, dum studium similium
					<lb/>picturarum aggredior, mei debilitas spiritus cum frendore dentium ad
					<lb/>discrasiam alteratur, succedente stillicidio sudoris frigidi, ut desit omnino
					<lb/>fiducia florem aliquem producendi; premissa paradysi littera eiusque similibus
					<lb/>sub ea laude positis et generali tripudio constitutis, quod ego de mirice floribus
					<lb/>cunctorum occurro visui coronatus pro meis utique incultis litteris vestro fulguranti
					<lb/>iudicio presentatis, quarum informis simplicitas et simplex informitas
				<lb/>nec vestitu deaurato tegitur nec gemmarum varietate splendida insignitur.</p>
		</div>
		<pb n="41"/>
		<div>
			<head><lb/>19.</head>
				<head><lb/>&lt; IORDANUS &gt;</head>
				<p><lb/>Viro clarissimo magistro Iohanni de Capua Martinianus ille magnus sui
					<lb/>nominis preco salutem. O altitudo diviciarum eloquencie ac facundie magistri
					<lb/>Iohannis de Capua, quam incomprehensibilia sunt eloquiorum eius magnalia
					<lb/>et investigabiles ingenii sui vie! O affluencia deliciarum sermonum eius et
					<lb/>supereminencia magnitudinis intellectus ipsius! Profunda quidem rutilo mentis
					<lb/>radio transilit et cum subtilitate perspicua excelsa polorum attingit, clara investigacione
					<lb/>terre inferiora disquirens et superiora celi dilucida indagacione perlustrans,
					<lb/>occulta plurimum illa et abscondita minus ista interne speculacionis
					<lb/>oculo supra facultatem humane intelligencie contemplando. Miror terre plasma,
					<lb/>terre accolam, terre civem sic fieri exterum terre posse, sic posse impositos
					<lb/>terminos, quibus ultraterrena distinguitur, preterire; stupeo racionabilem Iohannis
					<lb/>spiritum sensuum presidem, carnis obsidem sedulumque corporis inquilinum,
					<lb/>sic incorporeum effici sicque carnis, carnei vel carnis carcere limitatum,
					<lb/>exire districtum. Nam quasi non carne pressus, non membris innisus,
					<lb/>non sensibus obsessus, non corpore possessus, non angustie vite confessus,
					<lb/>scandit ad alta, decurrit ad yma, circumvolat media, propinqua pertractat, remota
					<lb/>rimatur. Et tamquam non contraxerit aliquam ex tecto subiecto caliginem
					<lb/>nec ullum incurrerit ex coniuncta mole torporem quasi ex carnis consorcio
					<lb/>non caligat, sed limpido celerique intuitu, velut non tardatus ex socia
					<lb/>nec ex coniuge prepeditus neque implicitus ex collega, difficilia et ardua et
					<lb/>quantumlibet altitudine profunditatis absconsa concernit. Nunc igitur infera
					<lb/>prospicit, nunc suscipit supera, raciocinatur nempe subtiliter de utrisque,
					<lb/>utrorumque profunda inspectione, comprehendit tamquam in lucem gentium
					<lb/>celo dimissus ab alto, ut humanis ingenis per latitudinem terre versantibus
					<lb/>obscuras difficultatum abyssos in sublimibus et profundis, ad que virtus intellectiva
					<lb/>vix pervenit, serena disercione declaret. Nam et pre cunctis ipse noticiam
					<lb/>obtinet abyssorum, sicut qui pre terrenis ad investigandam et agnoscendam
					<lb/>naturam et proprietatem earum studium attencionis impendit. Verumptamen
					<lb/>quo de abysso plus fatur, eo plus mergitur in abyssum, quare
					<pb n="42"/>
					<lb/>quanto de illa certius gestit loqui, tanto amplius quo ad eam labitur in incertum.
					<lb/>Nam quo magis intencionem suam ad illius notificacionem explicare
					<lb/>laborat, eo difficilioris implicitatis cura hoc involvitur laberintho. O suavis
					<lb/>amenitas et amena suavitas verborum Iohannis de Capua! O mulcebris
					<lb/>cythara et delectabilis syphonia labiorum ipsius! Favus quippe distillans stellaque
					<lb/>sintillans tuum predulce ac preclarum eloquium, cui nimirum inclinantur
					<lb/>sydera, mella cedunt. Dic michi, queso, ubi latet hec eloquium ac latex,
					<lb/>qui sic late in tuum influit pectus latum? Dic ubi seratur, ubi servatur hic
					<lb/>fecundus facundie thesaurus de quo hauris tam aurea? Dic michi, precor,
					<lb/>ubi mens tua degit, ubi legit, ubi capit hec que sapit, tam laudanda, tam
					<lb/>miranda? Dic michi quas colis scolas, qua arte me in matre sic artas
					<lb/>dictaminis, quibus scalis sic sursum salis, quibusve alis spiritus, quem alis, de
					<lb/>solo ultra solem quasi dimisso carnis sole fertur solus. Tue siquidem transmisse
					<lb/>michi dudum epistule astris effluxere lucidius, sic tamen suum mitigavere
					<lb/>fulgorem, quod ipsum in reverberatis poteram oculis intueri; sed que fuerunt
					<lb/>nuper sub trinitatis numero radiantis ab eloquencie tue sole dilapse
					<lb/>tanto splendore corruscant, quod sue vehemencia claritatis succumbente aspectu
					<lb/>ferre non valeo. Et nisi meum in illas intentum intuitum sepius interrumperet
					<lb/>crebra repercussio palpebrarum, violencie utique vise lucis extingueret in me
					<lb/>proculdubio lumen visus. Nam ternarius iste tam lucidus, quamvis ab homine
					<lb/>traditus, traditus est profecto summe operario trinitatis, utpote clemens gracie
					<lb/>celestis infusio benigna, superni roris effusio, pie bonitatis divine perfusio, mira
					<lb/>quoque sublimium scripturarum profusio et vehemens gloriancium confusio
					<lb/>dictatorum. Tu igitur leo facundia, eloquencia gigas, herodius promptitudine
					<lb/>ac stili altitudine aquila cunctorum rethoricorum ora vincis, evincis studia,
					<lb/>gesta obnubilas, famam suffocas, interimis titulum, aufers laudes. Unde
					<lb/>illum inclitum et illustrem, autenticum famosumque doctorem in scripturis sacris
					<lb/>magnifice divulgatum, videlicet Iohannem Os Aureum, iam non mortuum, sed
					<lb/>pocius in te vivum evidenter attendo; et forte plus quam ille Iohannes Os Aureum
					<lb/>hic Iohannes. Sane libet sermonem resumere de abysso, ne forsitan longa
					<lb/>digressio te ab illius sedula consideracione divellat. Liquet namque dilucide
					<lb/>quod a lumine vel a substancia lucida cum corpore luminoso splendor seu fulgor
					<lb/>emanat, splendorisque diffusio fugat caliginem et ingerit claritatem panditque
					<lb/>abdita et de incognitis prebet noticiam ac certificat de incertis. Abyssus vero
					<lb/>funditatis immensitatem innuit remque pretendit omnino inscrutabilem et ignotam,
					<pb n="43"/>
					<lb/>unde splendori non convenit vel fulgori. Quam ob rem incongrue dicitur,
					<lb/>utriusque, ut convenit, proprietate servata, fulgoris abyssus valdeque inconvenienter
					<lb/>eloquencie rutilantis abyssus, quia res, que claret suoque se monstrat
					<lb/>radio et lumine proprio innotescit, latenti prorsus dissimilis est abysso, propter
					<lb/>quod etiam nimis improprie abyssus dicitur luminosa. Nam licet forsitan absque
					<lb/>iudicio dici possit abyssus luminis, si de tali agatur, cuius essencia sit immensa
					<lb/>et magnitudo pariter infinita, non tamen sic proprie dicitur lumen abyssi.
					<lb/>Quia vero in hiis aperte favere tibi asseris quam multa sollempnium oracula
					<lb/>scripturarum, vellem libenter unum saltem ex illis internam noticiam suo documento
					<lb/>deduci, sed tot fortassis occurrit, quod ipsa te copia inopem in hoc
					<lb/>reddit et multitudinis efficacia defectivum. Porro, karissime, non est datum
					<lb/>cuilibet posse ista capere vel amplecti. Nam visus noctue ad inspectionem divini
					<lb/>luminis non est aptus, nec cuiusque intelligencia huiusmodi sublimia, quamquam
					<lb/>veritatis luce notissima, comprehendit, licet intellectus perspicui altitudo
					<lb/>et invisibilia et exempta penitus a perceptione sensuum conspiciat et agnoscat.
					<lb/>Pro quibus utique sane intelligendis non est conveniens studium apponere
					<lb/>oportunum, quamvis prima prefati ternarii pagina multum secure proclamet
					<lb/>non licere filiis hominum applicare animum invisibilibus agnoscendis, immemor
					<lb/>forte preclare doctrine venerandi magistri gentium firmiter asserentis, quod
					<lb/><hi rend="italic">invisibilia Dei a creatura mundi per ea que facta sunt intellecta conspiciuntur</hi> .
					<lb/>Sufficiat itaque tibi tantum de abysso tractasse, nec a modo circa eam intentas
					<lb/>multiplices cogitatus, ne forte per ingentem huiusmodi meditacionis et attencionis
					<lb/>instanciam veraciter abeas in abyssum. Responsum cartis mea dat
				<lb/>tribus unica vestris.</p>
		</div>
		<div>
			<head><lb/>20.</head>
				<head><lb/>IOHANNES</head>
				<p><lb/>Viro quondam karissimo, nunc autem in gradu posito positivo ac pro suis
					<lb/>meritis adepturo coronam de floribus non electis, deceptus callide seu derisus
					<lb/>iniuste premia consequi digna derisoribus compensari. Sicut tue impulsu potencie
					<lb/>quam splendor illustrat eloquencie gloriose me rethorice venustatis inscium
					<lb/>iam pluries defluxisse lugeo in abyssum, sic virtus altissimi corda gementium
					<lb/>clementer solita consolari me superni fulgoris abysso dignissimum et
					<lb/>te ab illius gratia reddat penitus alienum tueque clarissimos et uberrimos
					<lb/>facundie fontes sub illa tenuitate vel siccitate constituat, quod me ipsorum
					<pb n="44"/>
					<lb/>pretextu abyssari ulterius non contingat seu pudori vivere ac derisui subiacere,
					<lb/>cum iam sit et Urbi notorium et Campanie ac Maritime, pro pudor,
					<lb/>manifestum, quod meam parvulam et vocis obtuse citharam tuorum miranda
					<lb/>seculis confundit in perpetuum solempnitas organorum. Ceterum benedictionis
					<lb/>divine gratia numquam tuo capiti nec facultas tibi proveniat in tuorum pictura
					<lb/>dictaminum iuxta morem cum angelis conferendi, quod me quem modo aquilam
					<lb/>modo philomenam cui resonat armonia gutturis stillantis favi dulcedine
					<lb/>dulcioris sub quadam amena, sed non serena subtilitate verborum per illud
					<lb/>volatile facis intelligi, quod pavonis pulcra nobilitas seu nobilis pulcritudo
					<lb/>vix patitur intueri, altisque procuras intonari clamoribus quod ego a tuorum
					<lb/>aurea litteralium scachorum acie macti verecundiam diu cum suspiriis recolendam
					<lb/>sine spe remedii vel palliacionis auxilio sim perpessus. Inde fit, quod
					<lb/>nigre forme nigreque fortune rex ille scachorum, sub cuius tetro vexillo cecidi,
					<lb/>tue celsitudini triumphali mittitur, ut ignominia, quam pertuli pro macto tam
					<lb/>subdolo tam fallaci, pulsatis campanis et candelis accensis, ubique ad celebrem
					<lb/>nominis tui memoriam publicetur. Proviso tamen quod speciosus forma et
					<lb/>virtute preditus ac sciencie thesauro dotatus multarumque splendens dignitatum
					<lb/>titulis ad plurimorum leticiam et natalis gloriam regionis relicta opinione devia,
					<lb/>quam et improvide olim de abysso tenuit et improprie predicavit, cum devoto
					<lb/>Iohanne sentiat humiliter ac teneat reverenter, quod si congrue abyssus caliginis
					<lb/>decentissime dicitur et fulgoris, prout in prima trium litterarum
					<lb/>humilitatis mee non clamatur, sed canitur et exultante spiritu iubilatur, faventibus
					<lb/>michi ad hoc quibusdam solempnissimis militantis ecclesie citharedis;
					<lb/>qui de abysso in Regis et Regine celorum ac beati Iohannis Baptiste laudem
					<lb/>cithariçant et concinunt in hunc modum. <hi rend="italic">Puriores nature tanto reverberantur
					<lb/>intuitu, ut non possint irrumpere tante claritatis abyssum</hi> . Et iterum: <hi rend="italic">Excellentis
					<lb/>lucis abyssum clarius intueri humane mentis acies obtusa non potest</hi> .
					<lb/>Davit insuper in abyssum ipsius divinitatis immersus ait: <hi rend="italic">Benedicat nos Deus
					<lb/>Deus noster</hi> etc. Et rursum <hi rend="italic">Letantur angeli</hi> et utriusque nature numerositas
					<lb/>amiratur hominem sicut ingressum abyssum luminis et in eterne pelagus
					<lb/>divinitatis absortum, ut ipsam reverberet angelice puritatis originem.
					<lb/>Preclara etiam illius ad hoc michi suffragatur auctoritas, qui athletam
					<lb/>Dei precipuum et doctorem gentium gloriosum vocat abyssum divine sapiencie,
					<lb/>sicut et ego laudis aliene prodigus te abyssum eloquencie rutilantis conspicior
					<lb/>vocavisse, sed exinde apud te vestem purpuream et coronam spineam
					<lb/>assecutus deinceps mutabo propositum et timende simplicibus ac vitande
					<pb n="45"/>
					<lb/>prudentibus te describam profunditatis abyssum, ac in eo promptum et vigilem,
					<lb/>ut per tuorum polita sermonum iacula mei cordis pacem evacues et quietem,
					<lb/>meque consumas labore dictaminis, in quo tu, pro dolor, assidue iuvenescis
					<lb/>et timpaniças, presentis merito amisso ieiunii, quod Iohannes improvidus
					<lb/>tue prepotencie sequendo vestigia sit confusus. Sit utique ac fiat expers felicitatis
					<lb/>eterne, si, obmissis philosophis et scripturis autenticis abdicatis, illam
					<lb/>in tuis philosophiam litteris contendat adiscere, que sibi cordis angustiam et
					<lb/>stuporem capitis ac tinnitum aurium et caliginem pariat oculorum. Morte
					<lb/>interim suos acuente gladios et retia explicante, ut, florido et felici domino
					<lb/>Iordano reservato vite gaudiis, Iohannes corde anxius et ab omni gracia prosperitatis
					<lb/>exclusus transeat in cinerem cum sepultis. Sanctorumque meritorum
					<lb/>tunc fultus auxilio, plene intelligat et evidenter agnoscat, quid sit abyssus superni
					<lb/>luminis aut perpetue claritatis. Tibi tuisque similibus pro reatu tante
					<lb/>fallacie in litterarum ungentium et depungentium, exaltantium et demergentium
					<lb/>subita missione presumpte, quam rudis impressione sigilli munitam
					<lb/>vilis panniculus orrida interclusa stupa celavit numquam, sicut extimo, de superni
					<lb/>dono iudicis proventuro, nisi forte huiusmodi culpe deformitas
					<lb/>non apta dilui nec possibilis alterari, saltem ficte penitencie veletur amictu
					<lb/>vel nugaci ope pumicis deleatur. Et tu, quem in noticia ignotorum michi
					<lb/>celestium miraculose facit inopia copiosum, mentem scripturis aplices tuisque
					<lb/>roseis labiis reverenter et publice fatearis quod multis attollenda preconiis
					<lb/>sit et fuerit illa sentencia, quam de abysso meis annotari litteris divine voluit
					<lb/>inspiracio maiestatis, prout sacra intelligencia auctoritatum ipsarum vel series
					<lb/>innuit preciosa, per quas et omnis decor tue falentis opinionis adimitur et
					<lb/>argumentorum tuorum murenulis seu fibulis figmentorum omne decus aufertur.
					<lb/>Pro diluvio precellentis et utinam non percellentis pagine presentem et
					<lb/>tres alios de abysso rivulos tibi placeat recepisse, habito pre oculis ne qui
					<lb/>abyssos posuit in thesauris te fulgoris abyssum pertinaciter contempnentem
					<lb/>ad sue iuste indignacionis iudicium caliginis transvehat in abyssum. Ibique
					<lb/>tu vir mirificus et in speculum eloquencie mundo provisus de utriusque
					<lb/>abyssi proprietate mirabili doceas in cathedra magistrali. Eamque postmodum
					<lb/>tuis pulcerrimis et mellifluis ac balsamatis litteris illucescere facias nacionibus
				<lb/>universis.</p>
		</div>
		<pb n="46"/>
		<div>
			<head><lb/>21.</head>
				<head><lb/>&lt; IORDANUS &gt;</head>
				<p><lb/>Venerabili viro et preclaro domino I. de Capua domini pape notario Iordanus
					<lb/>sancte Romane ecclesie vicecancellarius et notarius de laberinto abyssi
					<lb/>feliciter expediri. Pange lingua gloriosi prelium certaminis et tue tropheum
					<lb/>vernantis eloquencie. Dic triumphum nobilem qualiter Iohannes ille, cuius fama
					<lb/>illucescit Capue, in novo carcere penalis dictaminis tormentatur incendio. Ecce
					<lb/>quidem aperte sunt catharatte celi et rupti magni fontes abyssi, quia de polorum
					<lb/>archanis sapiencie mare prosiluit et venis terre scripturarum flumina
					<lb/>prodiere. Patefacti sunt namque thesauri scienciarum Iohannis de Capua et
					<lb/>de ventre ipsius aque vive dictaminum placentium effluxerunt. Aperuit os suum
					<lb/>et attracto facundie spiritu locutus est in excelso sublimia novumque cantavit
					<lb/>canticum cunctis audientibus admirandum. Eructavit cor eius eloquia grandia,
					<lb/>que velut tonitrua terrifica in vestris auribus sonuerunt; de labiis suis verba
					<lb/>exivere fulgurea, que sicut flammantes corruscaciones meis sensibus illuxere.
					<lb/>Sensi ea et obstupui contremuitque anima mea valde. Facta autem sunt verba
					<lb/>hec a Iohanne in deserto districte religionis et abstinencie segregate super Iordanum
					<lb/>affluenta Iordanis refectionis pocula cum gaudio haurientem, quia inundaverunt
					<lb/>super me litterarum tuarum impetuosi torrentes et in humilem mee
					<lb/>ruditatis maculam tumentes epistularum tuarum invehere procelle. Quid igitur
					<lb/>agam sub tam valida verborum tuorum influentium tempestate? Allisus namque
					<lb/>vehementi turbine tuorum sermonum de alto mari tui pectoris prorumpente
					<lb/>pavesco. Et unde veniet auxilium michi, quia impulisti me spiritu oris
					<lb/>tui et dictorum tuorum excelsa super me sicut elaciones fluctuum transierunt?
					<lb/>O quantum amari de tuo ad me fonte rivi decurrunt et quantum acetosas de
					<lb/>puteo cordis tui porrigis michi aquas, utpote qui potius sunt pocio et non
					<lb/>potus, quia non reficiunt, sed afficiunt; non saciant, sed sauciant; non refrigerant,
					<lb/>sed incendunt; exhauriunt, non restaurant; desiccant, non irrigant; amaricant,
					<lb/>non dulcorant. Ego autem lenitivis et recreativis indigeo, quoniam pongitivis
					<lb/>et afflictivis satis habundo. Status namque meus delectamentis non affluit
					<lb/>sed tormentis; status namque angustie vehementis cuncta mea solacia perimentis
					<lb/>et intrinsecus adimentis requiem mee mentis vimque mei animi graviter
					<lb/>opprimentis et corporis fortitudinem totaliter consumentis. Sum et eram
					<lb/>astrictus curie curarumque attritus omnibus honoribus subditus, prefectus
					<lb/>officiis et confractus serviciis, vigiliis mancipatus et vigilantiis maceratus, districtus
					<lb/>negociis et meditacione contractus raptusque cogitacionibus, occupatus solerciis,
					<lb/>absortus agendis, lassatus exerciciis, subductus penitus ociis et additus omnino
					<pb n="47"/>
					<lb/>laboribus. Tu vero eloquencie sublimitate resplendens non in solamine ac
					<lb/>levamine circa me, sed in famine et cunctamine delectaris in trasmittendis
					<lb/>michi frequenter paginis, quas formando formis conformas ethereis quam plurimum
					<lb/>studiosim. Nunc autem me venustis et amenis verborum floribus copiosius
					<lb/>solito respersisti, sed in eis, karissime, quamvis rosarum et liliorum suavitatem
					<lb/>immo decorem pretendant, incendium sensio urticarum. Recepi siquidem
					<lb/>tuas prolixi dictaminis litteras speciosas admodum, sed spinosas, novo loquentes
					<lb/>stilo novisque organis concinentes, litteras quippe commendacionibus detestantes,
					<lb/>preconiis deprimentes, laudibus derogantes, oraculis impetentes. In quibus
					<lb/>utique me pungis et ungis, mulces et mordes, lenis et ledis, laudas et
					<lb/>illudis, suaviter seviens, dulciter exacerbans, iocose iaculans et honorabiliter
					<lb/>inhonorans. Unde favum mellis ore portas, sed molestum sub eo importas aculeum,
					<lb/>pregravatum agendorum sarcina socium non subportas, confluentia undique
					<lb/>suis humeris onera non comportas, sed unde magis suus affligitur spiritus
					<lb/>adaportas cumque tuis magnis et magicis dictis ac serenis et syrenicis cantibus
					<lb/>immani stuporis exemplo deportas exilium sicque de me iuxta libitum triumphum
					<lb/>et gloriam cum multa insultacione et exultacione reportas. Estne ista
					<lb/>socialis caritas vel cara societas? Non certe, sed quasi hostilis adversitas vel
					<lb/>adversa hostilitas. Estne ista humana benignitas vel benigna humanitas? Non
					<lb/>certe, sed pocius ferina impietas et impia feritas, quia diffamarunt tua me
					<lb/>labia largamque nimis verbis dedisti leticiam, aperiens super me os tuum et
					<lb/>linguam diffuse relaxans, linguam a facto eruditam, peritam, loquentem, audentem,
					<lb/>disertam, expertam, acutam, solutam, facundam, fecundam, elimatam, ornatam,
					<lb/>captam, promptam, politam, expeditam; linguam magniloquiam, ne dicam
					<lb/>maliloquiam; etsi forte probrosam, non tamen dolosam linguam, audacem et
					<lb/>edacem, vivacem, minacem atque mordacem. Ego vero ad pacienciam et fortitudinem
					<lb/>animum preparavi, ut a te toleranter audiam et humiliter sufferam etiam
					<lb/>duriora, quia sensati hominis est non incandescere cum irato, cuius indignacionem
					<lb/>pocius mitigaret mollibus quam asperis irritaret. Cum enim varius
					<lb/>inter nos de abysso sermo discurrerit meaque certa illa prevaluerit efficacia
					<lb/>vive vocis opinio racionis, scio quod de hoc erubescis et crescente intra turbacione
					<lb/>non potes commoti restringere motum cordis, quin bullientem intrinsecus
					<lb/>iram extrinsecus evomas et adversus me verba fatuositatis erutes. Sed quia
					<lb/>subtectus ignis plus estuat et dolor suppressus acrius convalescit, quoniam inclusa
					<lb/>flamma, si non vaporet exterius, interius magis urit, michi certe plus placet
					<lb/>quod tuam iracondiam latis contra me probris foras esundas et te non confundas,
					<lb/>quam frenans adversus me labiis tanto tacituris silencio incandescas
					<lb/>et ingenti angustia torquearis. Verum cum investigacionem abyssi nimium
					<lb/>curiosus iam dudum acceperis et per accensum studium et studiosam accensionem
					<lb/>ad illius profunda et obscura demergeris, nec minori me circa eam
					<lb/>sollicitudine anxiaris. Et dic michi si amodo post tam longum demersionis
					<lb/>excursum, vel adhuc mergeris et instabili lapsu fluis. Dic michi: manes iam
					<lb/>vel adhuc manas? figis iam pedem vel adhuc fluido gressu decurris? es in
					<pb n="48"/>
					<lb/>meta vel in motu? es in casu vel in statu? Et quia quanto descendes altius
					<lb/>in abyssum et profundum sue incertitudinis indagabis subtilius, tanto a sui
					<lb/>noticia distabis remotius minusque in ea certitudinis fundamentum invenies,
					<lb/>cave saltem ne in ipsius optata nimis sarcina labefias; ne fimo hereas, dum
					<lb/>in eius oberras infimo; ne figaris in imo, dum suo vagaris in ymo; ne, dum
					<lb/>putas in ea litus apprehendere, perdas lutum. Nam perpendo quod obnubilant
					<lb/>abyssi tenebre sensus tuos et caliginosus fumus, qui de illius ascendit puteo,
					<lb/>tuorum obtundit perspicuam aciem oculorum, ut quanto a terra illius antra
					<lb/>attente percurris, minus de ipsa capis et intelligis. Quoniam qui irracionabiliter
					<lb/>et immoderate de illa tractant, provide sibi caveant, ne per nimie inquisicionis
					<lb/>instanciam in altum ipsius pelagus dilabantur. Porro, magister, multorum
					<lb/>in tuorum subsidium contra me suffragia invocas de proprie forsan
					<lb/>armature munimine non confidens tamquam tibi adversus me, nisi extraneis
					<lb/>fulciatur auxiliis, non sufficiat virtus tua. Per dicta siquidem aliena, quia ex
					<lb/>te forte super hoc non habes argumenta, que conferas, tuam de abysso corroboras
					<lb/>opinionem vel verius presumpcionem meamque sentenciam expugnare
					<lb/>conaris, sed certe michi quid ex tota verborum tuorum mutuo receptorum congerie
					<lb/>serieque tue mediate allegacionis infertur, nisi quod congrue proprieque
					<lb/>dicitur abyssus luminis et lucis ac etiam claritatis? Ad quod utique mea pariter
					<lb/>et prompta concurrit assercio, sicut ex alia quam pridem tibi transmisi pagina
					<lb/>evidenter apparet, ubi plene planeque fateor absque vicio posse dici abyssus
					<lb/>luminis, ut per abyssum non obscuritas nec tenebrositas sed impenetrabilis
					<lb/>profunditas et incomprehensibilis magnitudo immensi et infiniti luminis denotetur,
					<lb/>per quod illico advertere potuisti quod meo iudicio convenienter dicitur
					<lb/>abyssus claritatis et lucis. Cum de similibus non sit dissimiliter iudicandum,
					<lb/>constanter me teneo et irrevocabiliter assero quod valde improprie dicitur fulgoris
					<lb/>abyssus. Licet tu contrarium dormitante sensu et ingenio deviante nimis
					<lb/>improbe approbes et affirmes, cum ut nullatenus in hoc auctentice scripture
					<lb/>cithara consonet nec aliquis sollempnium ecclesie citharedus divinamque singulorum
					<lb/>cantica perquisisti, sed numquam adhuc inter illa occurrit tuis sagacibus
					<lb/>sensibus iste cantus. Fulgor enim a lumine seu claritate procedit, sacra
					<lb/>dante scriptura: <hi rend="italic">Et super quem non fulget lumen illius</hi> . Et iterum: <hi rend="italic">Circumfulxit
					<lb/>eum lux de celo</hi> . Et rursum: <hi rend="italic">Caritas Dei circumfulxit eos</hi> . Illuminare
					<lb/>vero proprius est fulgoris effectus, eloquio intonante divino: <hi rend="italic">Et sicut
					<lb/>lucerna fulgoris illuminabit te</hi> . Abyssus autem obscuritatem infert et rem
					<lb/>igitur omnino incomprehensibilem et latentem, ecferente ipsa scriptura: <hi rend="italic">Et
					<lb/>tenebre erant super faciem abyssi</hi> . Propter quod nimis incongrue dicitur,
					<lb/>utriusque subtiliter proprietate pensata, fulgoris abyssus. Quid plura? Quia te
					<lb/>totaliter abyssi profundum absorbuit nec potest humano tibi subveniri iuvamen,
					<lb/>illius, qui suprema celorum specula infimasque terre intuetur abyssos quique
					<lb/>solus circuit gyrum celi et profundum abyssi penetrat, suppliciter implora
					<pb n="49"/>
					<lb/>clemenciam, ut in tuum levamen oculos solite sue pietatis inclinans te de
				<lb/>ipsis abyssis sua propria dextera cito eruat et deducat.</p>
				<p><lb/>Hec est splendens epistula sermonum laudabilium spectabili speciositate
					<lb/>fecunda inenarrabilibus ac immensis preconiis attollenda domini Iordani vicecancellarii
					<lb/>dictatoris strenuissimi et magistri Iohannis de Capua domini pape
					<lb/>notarii dictatoris precipui certaminis elegantissimi completiva.
				<lb/>Deo gratias. Explicit dicta contentio.</p>
		</div>
	</body>
</text>
</TEI>
