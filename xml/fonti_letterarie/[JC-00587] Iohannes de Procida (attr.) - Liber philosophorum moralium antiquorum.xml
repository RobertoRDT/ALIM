<TEI xmlns="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title>Liber philosophorum moralium antiquorum</title>
				<author>Iohannes de Procida (attr.)</author>
				<respStmt>
					<resp key="print_editor">Edizione critica a stampa a cura di</resp>
					<name>E. Franceschini</name>
				</respStmt>
				<respStmt>
					<resp key="ALIM2_0">compilato da </resp>
					<name key="ALIM">ALIM</name>
				</respStmt>
				<respStmt>
					<resp key="ALIM2_1">Edizione in formato TEI XML, livello ALIM2_1, a cura di </resp>
					<name key="JC">Jan Ctibor</name>
				</respStmt>
			</titleStmt>
			<extent>
				<measure quantity="49062" unit="words">Parole: 49062</measure>
				<measure quantity="275268" unit="characters_without_spaces">Caratteri (spazi esclusi): 275268</measure>
				<measure quantity="319100" unit="characters_witht_spaces">Caratteri (spazi inclusi): 319100</measure>
			</extent>
			<publicationStmt>
				<publisher>ALIM</publisher>
				<date when="2003-07-19">19/07/2003</date>
			</publicationStmt>
			<notesStmt>
				<note>Genere: Filosofia</note>
				<note>Tipo: Fonti Letterarie</note>
				<note>Note: Data di composizione dell'opera: probabilmente ultimi anni del XIII secolo&#13;
Parole: 49507&#13;
Caratteri:276573&#13;
[..] indicano correzioni dell'editore&#13;
Correzioni al testo: p. 430 apparebit] opparebit <hi rend="italic">ed.</hi>; p. 447 habere] hahere <hi rend="italic">ed.</hi>; p. 456 non]uon <hi rend="italic">ed.</hi>; p. 468 que]qne <hi rend="italic">ed.</hi>; p. 468 ignorantem] igorantem <hi rend="italic">ed.</hi>; p. 486 Respondit] Bespondit <hi rend="italic">ed.</hi>; p. 502 quam] qnam <hi rend="italic">ed.</hi>; p. 504 habet] hahet <hi rend="italic">ed.</hi>; p. 544 adversum] adversnm <hi rend="italic">ed.</hi>.&#13;
GM&#13;
</note>
				<note>Livello di codifica: 1</note>
			</notesStmt>
			<sourceDesc>
				<biblStruct>
					<analytic>
						<title>Il "Liber philosophorum moralium antiquorum"</title>
						<editor>E. Franceschini</editor>
					</analytic>
					<monogr>
						<title level="j">Atti del Reale Istituto Veneto di scienze, lettere ed arti, a. a. 1931-32</title>
						<imprint>
							<date>1931-1932</date>
							<biblScope unit="volume">91, 2</biblScope>
							<biblScope unit="page">398-588</biblScope>
						</imprint>
					</monogr>
					<!-- (id. Venezia, Officine Grafiche C. Ferrari, 1932, pp. 6-196 -testo) ??-->
				</biblStruct>
			</sourceDesc>
		</fileDesc>
		<encodingDesc>
			<projectDesc>
				<p>Testo codificato nel formato TEI XML, versione P5, per essere incluso fra i testi che compongono il progetto ALIM - Archivio della Latinità Italiana del Medioevo.</p>
			</projectDesc>
			<editorialDecl>
				<ab type="boilerplate">La codifica segue le norme standard stabilite dal progetto ALIM, in dettaglio:
					<list>
						<item>Sono state eliminate le sillabazioni: la parola spezzata da un 'a capo' è stata unita alla riga 
							precedente (anche alla pagina precedente, ove necessario). Eccezione: quando una parola è sillabata alla 
							fine di una riga e nella successiva riga appare solo la seconda parte della parola sillabata (quindi il resto
							resto della riga a stampa e vuoto), la parola è stata registrata tutta nella riga in cui essa termina.
						È stato ritenuto prioritario, infatti, mantenere il numero complessivo delle righe di ogni pagina.</item>
					</list>
				</ab>
				<ab type="level">ALIM2_1</ab>
			</editorialDecl>
		</encodingDesc>
		<profileDesc>
			<langUsage>
				<language ident="lat">Latino</language>
			</langUsage>
			<textClass>
				<keywords>
					<term type="form">Prosa</term>
					<term type="source">Fonti Letterarie</term>
					<term type="genre">Filosofia</term>
				</keywords>
			</textClass>
			<creation>
				<date when-iso="1201/1300">XIII</date>
			</creation>
		</profileDesc>
		<revisionDesc>
			<change who="ALIM">Export nel formato TEI P5 a partire da ALIM 1 [livello ALIM2_0]</change>
			<change when="2018-07" who="JC">Aggiornamento da livello 0 a livello 1, schema TEI ALIM Lite [livello ALIM2_1]. Note: 
<list type="listaNoteJC" resp="#JC"><item resp="#JC">-ok. Magari si potrebbero dividere in div con i nomi dei filosofi come &lt;head&gt;?</item></list></change>
		</revisionDesc>
	</teiHeader>

<text>
	<body>
		<pb n="398"/>
		<div>
			<head><lb/>INCIPIT LIBER PHILOSOPHORUM MORALIUM ANTIQUORUM.</head>
			<p><lb/>SEDECHIAS primus fuit per quem, nutu Dei, lex recepta
				<lb/>fuit et sapiencia intellecta. Et dixit ergo Sedechias quod credens
				<pb n="399"/>
				<lb/>habere debet in se ipso sexdecim virtutes. Prima est Deum cognoscere
				<lb/>et angelos suos; secunda est discretio boni et mali,
				<lb/>boni ad operandum, mali ad vitandum; tercia est obedire regi
				<lb/>quem Deus loco et vice sui ordinavit super terram dans ei
				<lb/>potestatem in populo; quarta est honorare parentes; quinta est
				<lb/>beneficare hominibus iuxta possibilitatem suam; sexta est
				<lb/>pauperibus helemosinam erogare; septima est tueri alienigenas
				<lb/>et peregrinos; octava est inniti vehementer ad servicia Dei; nona
				<lb/>est vitare formicationes; decima est habere patienciam; undecima
				<lb/>est esse veridicum; duodecimam est esse iustum; terciadecima
				<lb/>est esse liberalem; quartadecima est offerre sacrificia Deo propter
				<lb/>beneficia populo suo collata; quintadecima est regraciari Deo
				<lb/>propter eventus qui iugiter eveniunt in mundo; sextadecima
				<lb/>est esse verecundum et temperatum et modice contentionis.
				<lb/>Et dixit quod, prout decet regiam dignitatem populum sibi subiectum
				<lb/>esse obedientem ei, sic decet ut sit rex studiosus
				<lb/>circa status eorum plus quam circa suum; quia sic est ipse penes
				<lb/>eos, sicut anima penes corpus. Et dixit: si rex adunare studet
				<lb/>thesaurum per extorsionem et iniusticiam, cogitet quod non est
				<lb/>veritas quia non aggregatur sic thesaurus nisi per depopulacionem
				<lb/>terre. Et dixit: si rex omitat investigare populi sui facta, milicie
				<lb/>sue et inimicorum, non erit uno die securus de regno suo. Et dixit:
				<lb/>quam bene est populo cuius rex est bone discrecionis et boni consilii
				<lb/>et sapiens in scienciis, et quam male est ipsi quando aliquid
				<lb/>predictorum deficit ei! Et dixit: cum rex despiciet aliquod
				<lb/>modicum de hiis que facere debet augebitur illud, sicut debilis
				<lb/>infirmitas corporis, cui si non occurritur cum medicina, magnificabitur
				<lb/>et totum corpus molestabitur. Et dixit: si rex eludatur
				<pb n="400"/>
				<lb/>adulationibus inimici et dulcibus verbis, non habendo respectum
				<lb/>ad opera ipsius, non erit securus quin subito invadatur ab eo,
				<lb/>sicut illi qui leonis saltu subito et ex improviso invaduntur
				<lb/>non possunt evadere mortem. Et dixit: interest regis informare
				<lb/>filium scienciis, qualiter suum regnum conservet et qualiter sit
				<lb/>rectus in populo suo, et qualiter dirigat miliciam suam; nec
				<lb/>permittat eum multum uti venatione aut aliis vagationibus, et
				<lb/>instruat eum eloqui composite, et vitare faciat vanitates. Et dixit:
				<lb/>interest regis quod sua beneficia in bonis viris appareant et in
				<lb/>hiis qui scire nituntur ut, ob hoc, ad predicta proficere melius
				<lb/>innitantur. Et dixit: interest regis ut, cum vult sibi serviri ab
				<lb/>aliquo de suo ministerio, scire (!) prius mores ipsius, et qualiter
				<lb/>se gubernet, et domum suam, et socios; et, si perceperit eum
				<lb/>esse bonorum morum, gubernat rem status sui et observatorem
				<lb/>legis, et toleret pacienter qui contingunt sinistros eventus,
				<lb/>faciat sibi serviri ab eo; si non, detestetur eum. Et dixit: purum
				<lb/>amicum diligentem te, scito meliorem esse fratre [e] patre
				<lb/>ac matre obtante mortem tuam ut hereditet bona tua. Et dixit
				<lb/>quodlibet appetere suum simile. Et dixit: qui non mansuescit
				<lb/>vel acquiescit castigatione blanda, fac eum assuefieri correctione
				<lb/>turpi vel aspera. Et dixit: maiores divitie sunt sanitas corporis
				<lb/>et maior alacritas est satisfactio cordis. Et dixit: obediencia ex
				<lb/>amore firmior est quam obediencia ex donacione et metu. Et
				<lb/>dixit: experiencie efficiunt bonas castigationes, et aspectus ad
				<lb/>fines rerum bonam efficit fidelitatem. Et dixit: melius est in hoc
				<lb/>mundo et nobilius fama bona, et in alio mundo exclusio a pena.
				<lb/>Et dixit: valentius est tacere quam loqui cum ignorante, et solitudinem
				<lb/>querere quam iungere se malis. Et dixit: quando rex
				<lb/>est maleficus, melius est ei qui non noscit eum, quam ei qui
				<lb/>magnum locum habet cum eo. Et dixit: melius est stare cum
				<lb/>paupere sapiente quam cum divite ignorante.Et dixit: per sapientiam
				<lb/>acquiritur humilitas, bona voluntas, pietas et privatio
				<pb n="401"/>
				<lb/>peccatorum. Et dixit: non recte agit qui querit sapienciam non
				<lb/>legendo et non laborat studens in eadem acquirenda; et ille qui
				<lb/>cogitat eam habere cum quadam habilitate est ignorans. Et
				<lb/>dixit: qui deficit in eo quod tenetur creatori suo, multo
				<lb/>magis deficit in omnibus aliis bonis operibus. Et dixit: non credas
				<lb/>illi qui digit se scire veritatem et facit contrarium illius. Et
				<lb/>dixit: sicut pueri utentes comedere dulcia, si prohibeantur, non
				<lb/>omittunt illa comedere ita ignorantes se appetitu corporali non
				<lb/>esuriunt, nec vitam diligunt nisi propter se; et sapientes non
				<lb/>diligunt vitam nisi bona operentur, et dimittunt delectationes
				<lb/>mundi quia nocent; tamen sunt diversarum operationum et
				<lb/>voluntatum, et similium formarum. Et dixit: qualiter coequari
				<lb/>possunt hominum opera qui conantur ad opera perfectiva et
				<lb/>perpetua prosequenda, cum operibus illorum qui non nisi in
				<lb/>obtinendis suis voluptuosis exercitiis innituntur?. Multum interest
				<lb/>inter illum qui nititur inquinare se immundiciis in hoc
				<lb/>mundo nocivis et in alio, et inter illum qui nititur in deposito
				<lb/>firmato in celis. Et dixit: non reputatur studiosus qui omittit
				<lb/>iuvativa et laborat in nocivis. Et dixit: amara et aspera sapientes
				<lb/>tolerant, quasi sint dulcia ut mel, eo quod sciunt finem illorum
				<lb/>esse iuvativum. Et dixit: quam bonum est hiis benefacere qui
				<lb/>merentur, et quam utile; et quam malum est non merentibus,
				<lb/>et inutile! Quia qui hoc facit perdit laborem suum; nam qui
				<lb/>bene facit non merentibus est ut pluvia in arena que ibi perditur.
				<lb/>Et dixit: felix est qui noctescit faciendo quod convenit, et
				<lb/>qui non accipit ex mundo nisi id quod excusari non potest,
				<lb/>et qui operatur bona et prohibet male dum vivit in mundo. Et
				<lb/>dixit: non decet iudicare hominem ex dictis, immo ex operibus,
				<pb n="402"/>
				<lb/>quia dicta pro maiori parte vana sunt, opera vero consecuntur
				<lb/>comoda et damna. Et dixit: cum helemosina datur debilibus
				<lb/>indigentibus prodest manifeste sicut medicina que convenienter
				<lb/>offertur infirmis eos sanat; et helemosina data non egentibus
				<lb/>est sicut medicina disconvenienter infirmis oblata. Et dixit: qui
				<lb/>elongatur a sordibus et facit quiescere visum et auditum suum
				<lb/>ab ipsis felix est. Et dixit: decencius est ex toto tempore
				<lb/>vite hominis quod expenditur in servicio Dei bona operando; et
				<lb/>mediocre est quod expenditur in necessariis quibus excusari non
				<lb/>potest in vita, sicut in comedendo, bibendo, dormiendo et curando
				<lb/>infirmitates contingentes; et peius est quod expenditur in malis
			<lb/>operibus.</p>
			<p><lb/>HERMES in Egipto natus fuit, et Hermes in greco dicitur,
				<lb/>Mercurius latine, et in ebrayco Enoch; qui fuit filius Jared,
				<lb/>filii Macthalaleb, filii Quenam, filii Enoy, filii Sed, filii
				<lb/>Adam. Et fuit ante magnum diluvium quod mundum submersit;
				<lb/>post quod fuit aliud diluvium quod submersit Egiptum
				<lb/>tantum. Et recessit Hermes de Egipto et ambulavit totam terram
				<lb/>octoginta et duobus annis, invitans omnes ad obediendum Deo
				<lb/>cum septuaginta et duabus linguis, et construxit centum et octo
				<lb/>villas et instruxit eas scientiis. Et fuit primus inventor scientie
				<lb/>stellarum; et stabilivit omni populo cuiuslibet climatis legem pertinentem
				<lb/>et convenientem suis opinionibus. Cui obedierunt reges
				<lb/>et tota terra, et habitantes insulas maris. Et invitavit omnes ad
				<lb/>legem Dei et ad confitendum veritatem, et ad horrendum
				<pb n="403"/>
				<lb/>mundum et observandam iusticiam et querendam salvationem alterius
				<lb/>mundi. Et mandavit fieri orationes et ieiunare die sabbati
				<lb/>quolibet mense et expugnare inimicos fidei, et dare hiis qui Dei
				<lb/>sunt peccuniam ut auxiliarentur per eam debiles et impotentes;
				<lb/>et prohibuit eos comedere carnes porcinas et zebrarum
				<lb/>et camelorum, et alios similes cibos. Et inhibuit eos quovis
				<lb/>inebriari vino, et stabilivit festivitates multas certis temporibus,
				<lb/>et offerre sacrificia, aliqua ex eis in introitu solis, in principio
				<lb/>signorum, et aliqua in prima visione lune et in coniunctione planetarum,
				<lb/>et etiam quando planete intrabunt domos suas proprias
				<lb/>et exaltationes suas, aut in aspectibus planetarum. Et offerebant
				<lb/>sacrificia de rebus omnibus, de floribus scilicet rosas, et
				<lb/>de granis ordeum et triticum, et de fructibus uvam et de potibus
			<lb/>vinum.</p>
			<p><lb/>Et dixit: nemo sufficit regraciari Deo de bonis que facit
				<lb/>sibi. Et dixit: qui adherere voluerit sapientie et facere bona
				<lb/>opera, elongari debet ab ignorantia et a malis operibus sicut
				<lb/>bonus artifex sciens instrumenta sua qui, cum vult suere, sumit
				<lb/>instrumentum proprium, deserens instrumenta carpentarie, et
				<lb/>cum vult scribere sumit instrumentum proprium, deserens instrumenta
				<lb/>sutorie; eodem modo est amor huius mundi et amor
				<lb/>alterius: nunquam enim communicare possunt in corde uno. Et
				<lb/>dixit : o homo, si timeres Deum et timeres vias ducentes ad
				<lb/>malum, non caderes in illas. Et dixit: non te alliciat voluptas
				<lb/>carnalis et mundi huius dulcedo que curam de anima tua
				<lb/>interdicunt, nec sis sicut qui suffocatur in aqua despiciens, propter
				<lb/>rem ponderosam quam diligit, in fundo niti qualiter evadat
				<lb/>ab aqua, immo propter illam tollendam exponit se suffocationi
				<pb n="404"/>
				<lb/>et perdit se cum illa. Et dixit: non cognoscunt homines excellentiam
				<lb/>Dei nisi quia eos conduxit ad suam servitutem per prophetas
				<lb/>suos dilectos, qui locuti sunt per spiritum sanctum, qui
				<lb/>eos duxerunt ad Dei mandata et observanciam legum eius, et incedere
				<lb/>vias que placeant ei, que ducant ad eternam vitam et gaudia
				<lb/>sempiterna. Et dixit: non exaltetis clamores ad Deum cum ignorantia
				<lb/>nec cum voluntatibus corruptis, nec sitis ei inobedientes et
				<lb/>prevaricatores sue legis; nec velit aliquis vestrum id facere
				<lb/>socio quod nolit per alium sibi fieri. Et sitis concordes et diligentes
				<lb/>vos ipsos invicem, et utamini ieiuniis et orationibus cum
				<lb/>voluntatibus puris et mundis, et conemini ad opera bona, dantes
				<lb/>debita Deo complete. Et sitis humiles vitantes superbiam ita quod
				<lb/>producant bonos fructus opera vestra; et elongetis vos a societate
				<lb/>latronum et fornicatorum et utentium malis operibus. Et dixit:
				<lb/>ne sitis periuri, adhereatis veritati, et ait verbum vestrum
				<lb/>sic, sic, et non, non. Nec iurare faciatis mendeces quia participes
				<lb/>eritis peccatorum quando scietis eos peccasse. Commendetis
				<lb/>vos Deo qui scit secreta et iudicabit vos in equitate, die
				<lb/>quo remunerabit bonos pro bonis operibus, et facientes mala pro
				<lb/>malis puniet. Et dixit: sciatis pro certo quod timor Dei est maior
				<lb/>sapientia et maior delectatio et est ille a quo fluit omne bonum
				<lb/>et aperit portas intellectus et sensus. Deus enim quia dilexit
				<lb/>servos suos dedit eis discrecionem et statuit proprios prophetas
				<lb/>et ministros perfusos spiritu sancto, patefaciens eis secreta
				<lb/>legis et veritatem sapientie eo quod vitent errorem et sequantur
				<lb/>rectum. Et dixit: utamini sapientia et prosequamini legem et
				<lb/>assuescatis mansuetudine et ornetis vos bonis documentis, et
				<lb/>cogitetis bene in vestris rebus non vos precipitantes in eis, et
				<lb/>multo magis in puniendis malefactoribus, et caveatis ut non
				<pb n="405"/>
				<lb/>oporteat vos penitere; et in excessu talis vie excludentur anime
				<lb/>vestre a servitute ignorancie, nec obesse poterit etiam lascivia
				<lb/>iuventutis. Et dixit: si aliquis vestrum egredietur modum, utens
				<lb/>aliquo quo peccatur, vitet istud, non decipiens se propterea
				<lb/>quia bene subtraxit ab eo, et propterea alias revertatur ad
				<lb/>idem; quia, licet non puniatur pro eo in isto mundo, punietur
				<lb/>in die grandis iudicii et affligetur grandi pena absque aliqua pietate.
				<lb/>Et dixit: corrigite vos correctionibus quibus Deus vos correxit
				<lb/>et sequamini sapientes, discentes ab eis virtutes bonas; et
				<lb/>sint vestra desideria elevata ad acquirendam bonam famam, nec
				<lb/>exaltetis ea ad maleficia nec ad res fallaces. Et dixit: cavete
				<lb/>vos a malis cibis, et vitetis lucra vilia que, sicut replebunt
				<lb/>bursas vestras pecunia, sic vacuabunt corda vestra divina
				<lb/>gratia. Et dixit: honorate bonos et malos, bouos scilicet ob suas
				<lb/>bonitates, malos ut non offendamini ab eis. Et dixit: cavete ab
				<lb/>eis qui non gubernant se veritate, sed tantum audiunt eam et
				<lb/>non operant per illam. Et dixit: non paretis laqueos ut noceatis
				<lb/>hominibus, nec caute conemini ad dampnificandum eos; nam ista
				<lb/>est res que non abscondetur quia, licet non cognoscatur a principio,
				<lb/>cognoscetur finaliter. Et dixit: addatis amorem fidei cum amore
				<lb/>sapientie conantes viriliter addiscere eam; et si poteritis hoc
				<lb/>facere quod fiat toto tempore vestro, in mundo isto et non in
				<lb/>altero fiat, quia hoc lucrabimini et de nobili virtute erit maior profectus
				<lb/>quam thesaurizare aurum et argentum vel aliam pecuniam,
				<lb/>quia thesauri huius mundi non durant, et thesauri alterius mundi
				<lb/>durant et non finiuntur. Et dixit: sitis idem intus et extra in hiis
				<lb/>que loquimini ad invicem, nec sit quod de linguis exprimitis diversum
				<lb/>ab eo quod reconditis in corde. Et dixit: obediatis vestris
				<lb/>principibus et humiliate vos vestris regibus, et honoretis vestros
				<lb/>maiores et alios ministros vestros. Diligite Deum et veritatem et
				<pb n="406"/>
				<lb/>consulatis fideles, ut possitis securi penitentes fieri et salvi a
				<lb/>culpis. Et dixit: sint ora vestra ad laudes in hora tribulationis
				<lb/>et refrigerii, et tempore paupertatis et divitiarum. Et dixit: non
				<lb/>comendetis vos nisi ex vestris operibus, nec iudicetis iniuste; et
				<lb/>diligite magis paupertatem cum bono opere quam divicias cum
				<lb/>peccato, quia pecunia perditur et bona opera remanent. Non velitis
				<lb/>multum ridere nec unquam deridere. Et dixit: si percipiatis
				<lb/>in aliquo aliquam lesionem vel aliquam maculam, aut
				<lb/>aliam deturpationem, non dehonestetis vel derideatis eum, sed
				<lb/>redeatis ad Deum quia omnes estis creati ex una materia, et qui
				<lb/>derridet non assecuratur ut ad tempus non incidat in idem;
				<lb/>quare decet, quando videbitis quicquam et tale, elevare oculos
				<lb/>ad Deum gratificantes eidem de salute vobis concessa et petentes
				<lb/>misericordiam, quod vos custodiat. Et dixit: quando disputabunt
				<lb/>vobiscum contarii fidei cum asperis et fortibus verbis, non
				<lb/>respondeatis equo modo eisdem, sed cum mansuetudine et humilitate
				<lb/>dicentes Deo: domine, dirige creaturas tuas et duc eas
				<lb/>ad bonam credenciam et salvationem eternam. Et dixit: multiplicetis
				<lb/>taciturnitatem in consiliis nec solvatis linguas vestras
				<lb/>coram inimicis caventes ne eis, quibus vos percutiant, arma
				<lb/>detis, minuentes contensiones et superfluitates verborum. Et
				<lb/>dixit: vita anime consistit in sapiencia, et sapiencia in credendo
				<lb/>Deo; et credere in Deum est servare legem, quia sapientia et
				<lb/>credere in Deum non dividunt se ad invicem, nam, una existente,
				<lb/>altera erit, et si non erit altera, nec ipsa. Et dixit: non poteritis
				<lb/>esse iusti si non habueritis timorem Dei, cum quo acquiretis
				<lb/>spiritum sanctum qui aperit vobis portas paradisi per quas ingredientur
				<lb/>anime vestre ad animas mundas que merentur vitam
				<lb/>eternam. Et dixit; cavete a societate malorum et invidorum et
				<lb/>hebriorum et ignorantium. Et quando cogitabis bene facere,
				<lb/>bene facias incontinenti priusquam impediaris et retraharis voluntate
				<pb n="407"/>
				<lb/>perversa, et benefaciendo desistas. Et dixit: non invideat
				<lb/>quis malo cum bene sibi succedit, quia stabilis non
				<lb/>est, nec erit boni finis. Et dixit: fac filios tuos a pueritia discere,
				<lb/>priusquam procedant multum et extrahantur a malicia, et peccabis
				<lb/>in eis. Et dixit: sint desideria vestra levata ad Deum,
				<lb/>orantes cum mundis voluntatibus, et sic vos exaudiet et respondebit
				<lb/>vobis et auxiliabitur quocumque ibitis, et liberabit vos a
				<lb/>laqueis diurnis, et humiliabat capita inimicorum vestrorum
				<lb/>sub pedibus vestris. Et dixit: quando incipietis ieiunare, mundificetis
				<lb/>animas vestras ab omni sordicie ieiunando puris cordibus
				<lb/>et exclusis a pravis cogitationibus, quia Deus reputat immundas
				<lb/>maculatas voluntates; et sicut abstinetis ieiunando a cibis, ita a
				<lb/>peccatis abstineatis; non enim satisfit Deo abstinendo a cibis
				<lb/>solum, sed a viciis et peccatis omnibus; in quo enim satisfacit
				<lb/>ieiunium, cum opera fuerint inhonesta et voluntates immunde?
				<lb/>Et dixit: visitetis in vestro ieiunio domos Dei, insistentes orationibus
				<lb/>et clamoribus, non servientes Deo propter pompam, sed
				<lb/>cum mansuetudine et humilitate; et cum festa celebratis existentes
				<lb/>ylares in domibus vestris cum familia, recordemini pauperum
				<lb/>largientes eis helemosina et beneficia. Et dixit: confortetis
				<lb/>angustios et tristes, redimatis captivos, curetis infirmos, induatis
				<lb/>nudos, cibetis famelicos, sicientes potetis, recipiatis peregrinos,
				<lb/>satisfaciatis creditoribus, tueamini iniuriam pacientes. Et dixit:
				<lb/>non addatis afflictis afflictionem, immo confortetis et iuvetis eos
				<lb/>placidis verbis et ornatis operibus, et si sint homines qui dampnificaverint
				<lb/>vos, parcatis eis, sufficiendo vobis quod paciuntur
				<pb n="408"/>
				<lb/>ex penis. Et dixit: nitamini amicos acquirere; examinantes eos,
				<lb/>priusquam confidatis, consideretis, nec confidatis priusquam experiamini,
				<lb/>ita quod non dampnificemini per eos, ne vos
				<lb/>penitere contingat. Et dixit: quem Deus exaltavit in mundo non
				<lb/>reputet se maiorem socio, imo exaltationem ipsam reputet nullam,
				<lb/>quia Deus creavit pauperes et divites eodem creationis modo,
				<lb/>respecto cuius omnes sunt equales. Et dixit: non egrediatur ex
				<lb/>ore nostro, indignationis tempore, verbum turpe, quia hec est
				<lb/>res dehonestans et ducens ad penam. Et dixit: qui compescit
				<lb/>iram et refrenat linguam et moderatur verba et mundat animam,
				<lb/>exuperat omne verbum. Et dixit: non convenit querenti sapienciam
				<lb/>ut querat eam ob meritum et precium, sed propter
				<lb/>delectationem que est in ea, eo quod preciosior est omnibus
				<lb/>aliis rebus. Et dixit: vera sapientia est munus fortune et iudicatrix
				<lb/>omnis discipline, mortificatioque malorum. Et dixit:
				<lb/>melior et nobilior rex est qui in regno suo commutat legem
				<lb/>malam propter bonam. Et dixit: liberalitas est esse liberalem
				<lb/>tempore paupertatis vel necessitatis et patiencia est parcere cum
				<lb/>adest possibilitas vindicandi. Et dixit: qui honorat sapientes,
				<lb/>diligit iusticiam, et bona operatur, et qui nititur perquirere sapienciam
				<lb/>et bonos mores, invenit quod appetit de hoc mundo et de
				<lb/>alio. Et dixit: infelix in hoc mundo et in alio qui caret sensu,
				<lb/>sapiencia et doctrina. Et dixit: qui non docet que scit in scienciis
				<lb/>et moribus bonos, augebitur per illud ignorantia malorum in
				<lb/>eo; et qui denegat scientiam apto, privatur suo beneficio in hoc
				<lb/>mundo, nec denegat eam nisi ignarus; et si modice non fuerit
				<lb/>sciencie, erit vilis voluntatis et invidus. Et dixit: melior est liberalis
				<lb/>in scientia, quam in divitiis liberalis; nam de sciente
				<lb/>reliquitur bona fama, cum divitie annullentur et scientie perpetuentur.
				<pb n="409"/>
				<lb/>Et dixit: decet hominem non odire nec offendere illum
				<lb/>qui eum offenderit; imo benefaciat et mitiget motus et verba
				<lb/>eius, quia pociora opera sapienti sunt tria, scilicet facere de
				<lb/>inimico amicum, et de nesciente scientem, et de malo bonum.
				<lb/>Et dixit: bonus est ille de cuius bonis percipiunt alii, et qui reputat
				<lb/>aliorum bona propria. Et dixit: quam modicos est profectus
				<lb/>scientie multe cum cupiditate multa, et quam multus profectus
				<lb/>scientie modice, retrahendo animam a cupiditate. Et dixit:
				<lb/>mors est sicut sagitta emissa, et vita est in quantum elongatur
				<lb/>a te. Et dixit maior est pietas misereri insipientum quam
				<lb/>peritorum. Et dixit: cui non sufficit quod habet non confert habere
				<lb/>multa. Et dixit: delator sive suggestor vel mentitur cui
				<lb/>suggerit, vel est proditor eius quem defers. Et dixit: derisio
				<lb/>facit perdere timorem sicut ignis ligna. Et dixit: invidus est
				<lb/>amicus illius qui est in presencia et inimicus illius quando distat,
				<lb/>et est amicus nomine, inimicus vero ratione. Et dixit: invidus
				<lb/>non natus fuit nisi ut despiciat. Et dixit: multum securus est
				<lb/>qui est sine culpa et multum menticulosus qui iacet in culpa.
				<lb/>Et dixit: non obediatis cupiditati vestre quia ipsa non obedit
				<lb/>discretioni vestre. Et dixit: cum ire habet causam scitam est
				<lb/>levis, et cum non habet est gravis ad sedandum. Et dixit: qui
				<lb/>dat alii consilium, incipit proficere sibi. Et quesiverunt ab
				<lb/>eo: quid est quod molestat hominem gravi impedimento? Respondit:
				<lb/>ira et invidia, et magis ambobus cogitatus. Et interrogaverunt
				<lb/>eum: qualiter sapientes incedunt magis ad portas divitum,
				<lb/>quam divites ad portas sapientum? Et respondit: quia
				<lb/>sapientes sciunt profectum divitiarum et divites ignorant profectum
				<lb/>scientiarum. Et dixit: discretio sine patefactione est sicut
				<lb/>arbor infructifera. Et dixit: oportet sapientem nolle obedire
				<lb/>alteri, ex quo impotens est anime sue. Et dixit: qui cognoscit
				<lb/>ignorantem sapiens est, et qui non cognoscit ignorans est, et
				<pb n="410"/>
				<lb/>qui ignorat seipsum non cognoscit alium. Et dixit: homines
				<lb/>sunt duorum modorum, aut quesitor non inveniens que querit,
				<lb/>aut inventor non perficiens quod invenit. Et dixit: sapiencia est
				<lb/>sicut margarita que invenitur in concavis profundi maris, que
				<lb/>haberi non potest nisi per scrutatores qui sciunt descendere ad
				<lb/>profundum maris. Et dixit: non potest esse perfecti sensus qui
				<lb/>complete castitatis non est, nec est complete scientie qui non
				<lb/>est perfecti sensus, et qui est perfecti sensus est completus
				<lb/>discretione. Et dixit: disciplinatio est ordinatio sensus, quo
				<lb/>exornanda est discretio quantum possibile est. Et dixit: discretum
				<lb/>non permittunt letari vicia propter id quod apparet in
				<lb/>suis bonitatibus. Et dixit: castigare unum clam et alium
				<lb/>palam est dehonestum. Et dixit: excusatio hominis frequenter a
				<lb/>culpa, facit recordari erroris. Et dixit: non remittitur peccatum,
				<lb/>qui id inficiatur. Et dixit: ignorans est parvus, licet decrepitus,
				<lb/>et sapiens est maior, licet etate sit iuvenis. Et dixit: mundus
				<lb/>despicit illum quem consueverat honorare, et terra comedit illum
				<lb/>cui consueverat dare comedere. Et dixit: ira ignorantis consistit
				<lb/>in verbo solo, et sapientis in operibus. Et dixit: mortuo invident
				<lb/>pauci et de eo multi menciuntur. Et dixit: de invido sufficiat
				<lb/>tibi eum tristari quando letaris. Et quesivit ab eo quidam senex,
				<lb/>si contraheret; respondit: qui non potest in mari natare, qualiter
				<lb/>poterit alium supra collum suum portare natando? Et dixit:
				<lb/>cave a societate mendosi, que est velut Sarab, que lucet et non
				<lb/>proficit; Sarab est restucii (!) lucentes, qui a longe videntur
				<lb/>aque. Et dixit: studiosus est quem non impedit magna delectatio
				<lb/>in hiis que suo exitu operari intendit, nec impedit quequam magna
				<lb/>occasio quin habeat quod tueatur ab ea. Et dixit: qui
				<pb n="411"/>
				<lb/>presumit contra alium propter te, presumet pro alio adversum
				<lb/>te. Et dixit: qui commendat te de eo quod in te non est, non
				<lb/>es securus quin iniurietur te de eo quod in te est. Et dixit: ira
				<lb/>rationem perturbat quousque bona operanda non cognoscat, nec
				<lb/>mala vitanda. Et dixit: qui laborat pro eo quod non proficit,
				<lb/>perdit propterea id quod proficit. Et dixit: verecundia quam
				<lb/>quis patitur commissione malorum, turbat concupiscentiam
				<lb/>eorundem. Et dixit: quando errabit penes te amicus, non recedas
				<lb/>ab eius amicitia donec remaneat aliquid in eo in quo
				<lb/>ipsum videaris posse rectificari. Et dixit: bonus amicus est qui
				<lb/>obliviscitur eius in quo erravit erga eum amicus, nec beneficia
				<lb/>impensa improperat. Et dixit: melius est te rectificari a te ipso
				<lb/>quam ab altero. Et dixit: mali socii sunt sicut arbor ignea, cuius
				<lb/>ramus unus alium comburit. Et dixit: responsio super aliquo
				<lb/>verbo turpi est tacere, et alicuius contentio est cedere alteri.
				<lb/>Et dixit: maius quod Deus fecit in hoc mundo est homo, et
				<lb/>maius quod est in homine est ratio per quam servat iustitiam
				<lb/>et secedit a peccato. Et dixit: fatuus non sentit aliquod turpe,
				<lb/>et ignorans, senciens rem unam, credit aliam, et timorosus timet
				<lb/>quod non sentit. Et dixit: commendabilior res est apud celum et
				<lb/>terram lingua profitens veritatem Et dixit: homines necessario
				<lb/>debent habere bonum et malum, ergo ille est fortunatus quo
				<lb/>bona percipiuntur, et infortunatus quo mala recipiuntur. Et dixit:
				<lb/>decet reges non dare posse nec dominium nisi pietatem habentibus;
				<lb/>et ex hiis diliget omnes sicut bonus pater bonos filios. Et
				<lb/>dixit: finis anime rationabilis est scire veritatem, et anime concupiscibilis
				<lb/>est vita, et finis anime irascibilis est pax. Et dixit:
				<lb/>sufficiet iniuriam pacienti peti indulgenciam ab errante. Et querentibus
				<lb/>ab eo: quid est liberalitas? Respondit: liberalitas est
				<lb/>quod tu liberes te a pecunia, et quod de accipienda pecunia
				<lb/>ab alio absolvaris. Et dixit: propter notos dona ignotis, et
				<pb n="412"/>
				<lb/>indulgeas illis qui obsunt tibi propter illos qui prosunt. Et dixit:
				<lb/>vita huius mundi est ita brevis quod homo non debet corde
				<lb/>concipere alium odire. Et dixit: statue iram tuam indirecto
				<lb/>patiencie tue, et tuam ignoranciam in directo tue sapiencie, et
				<lb/>tuam oblivionem in directo tue memorie. Et dixit discipulo suo:
				<lb/>musice move cordam secundum motum fortitudinis; intelligis
				<lb/>que dico? Et respondit: sic; et dixit: non video quod tu intelligas.
				<lb/>Respondit discipulus: qualiter vides hoc? Dixit: non
				<lb/>video te ylarem, et intelligendi signum est ylaritas. Et dixit:
				<lb/>utilis est verecundia in puero, quia ostendit quod erit boni sensus.
				<lb/>Et dixit: melius est quod benefacias cum bene succedit, quam
				<lb/>quando male successerit, quia tunc forte non suppetent facultates.
				<lb/>Et dixit: qui moratur in provincia in qua non est dominus
				<lb/>ultor et iudex iustificator et medicus sapiens, et forum
				<lb/>abundans, et fluvius currens, se et suam pecuniam exponit fortune.
				<lb/>Et castigavit regem Amon dicens: primum quod tibi precipio
				<lb/>est timere Deum et obedire eidem. Et dixit: qui dominatur hominibus
			<lb/>necesse habet habere memoriam semper trium rerum:</p>
			<p><lb/>prima est gentis sibi subiecte; secunda est quia, licet sint
				<lb/>sub suo dominio, ut liberi sunt et non ut servi; tercia est quod
				<lb/>sua dominacio curare non potest nisi modico tempore. Igitur
				<lb/>oportet te, o Amon, servarer animam tuam bona voluntate et verbo
				<lb/>veritatis; nec debes vacare de impugnando in Deum non credentes
				<lb/>et cogendo eos ad subeundum sui obedienciam. Nec concupiscas
				<lb/>eorum pecuniam, qua dimittas eos in Dei inobediencia,
				<lb/>nec velis habere divitias nisi fuerint de bene acquisitis. Et scias
				<lb/>quod populus obedit benefacienti, nec potest bene accidere regno
				<lb/>nisi quando habundat populo; nam quando dominus carebit
				<pb n="413"/>
				<lb/>eo, erit dominus sui tantum. Igitur attendas facta sua, sed
				<lb/>prius cogita de anima tua muniens te ex eis quibus dirigaris
				<lb/>in alium mundum et sed dirigeris in factis huius mundi. Et
				<lb/>si forte contingat super huius mundi negociis specialiter bellicis
				<lb/>te adesse presentem, caveas tibi sollicite de hostium inopinato
				<lb/>insultu; et oportet, quando presentabis te in pugna, ut sollicitus
				<lb/>sis in omnibus tuis actibus et caveas tibi de inopinando insultu
				<lb/>quo possis pati repulsam, quia repulsiva cessio contingens
				<lb/>exercitui, non potest cito resumi. Et multiplica excubia ut possis
				<lb/>semper scire continenciam inimici, cavens ne te decipiat. Et cum
				<lb/>aliquid preceperis, scruteris si ut precepisti perfecerint, et si non
				<lb/>scrutaberis minus timoris habebunt. Et cum precipies scribi cartam
				<lb/>aliquam, non sigilles priusquam legas, quia reges plurimum
				<lb/>decipiuntur ex hoc. Et cave solacium habere cum aliquo, nec
				<lb/>patefacias cordis tui secreta nisi propriis tuis de quibus bene et
				<lb/>plene confidas; et sic ages prudenter quod tam milicia quam
				<lb/>populus solacientur libenter tecum super laudabili gubernacione
				<lb/>qua gubernes eosdem. Et sit tuum dormire quamtum sufficit
				<lb/>ad quietem tui corporis; nec intromittas te nisi de rebus veris
				<lb/>ut sint tua opera veritas et non derisio; et in exequendis que
				<lb/>oportuerint non exhibeas moram. Et si te prevalere contingerit,
				<lb/>in parcendo sis pius et consideres que remittis; et attende
				<lb/>penes operantes magnam alkymiam exhylarans eos, et
				<lb/>tales sunt agricole. Nam non est alkymia aliqua sicut fecundare
				<lb/>terram cum plantationibus et seminationibus, quibus populus gubernatur,
				<lb/>milicia multiplicatur, et domus diviciis replentur et
				<lb/>regna roborantur; ergo oportet rem huiusmodi conservare. Et
				<lb/>convenit ut honores quemlibet iuxta conditionem suam et iuxta
				<lb/>sui scientiam, publicando honorem quem feceris ei, ut populo
				<lb/>manifestentur bona merentes. Et benefacias querenti scienciam
				<pb n="414"/>
				<lb/>ut accrescat voluntas eius ad eam acquirendam, et intellectus
				<lb/>illustretur, et eximatur cogitatio ab hoc mundo; et provincia
				<lb/>recipit exinde profectum inferens cito penam malefactoribus
				<lb/>terre ex quo constiterit de delicto. Et qui impediet regnum
				<lb/>tuum, decapita eum publice ut alii terreantur; et latroni incidatur
				<lb/>manus, et spoliatores stratarum suspendantur ut strate
				<lb/>fiant secure; sodomite comburantur, fornicatores fustigentur quinquaginta
				<lb/>percussionibus, et fornicatrices lapidentur si vere probentur.
				<lb/>Caveas tibi a sussurrantium eloquiis quos cito punias
				<lb/>et punitos publices. Et quiescere fac cor tuum ab exercitio vanitatis;
				<lb/>et recorderis requirere captivos semel quolibet mense,
				<lb/>et liberandos liberes et befacias eis, et puniendos punias incontinenti;
				<lb/>et quibus videris terminum indulgendum donec constet
				<lb/>de negocio quo, eos precipias custodiri. Et caveas ne innitaris
				<lb/>tui tantum consilio, sed consules illum qui fuerit bone discrecionis
				<lb/>et etatis provecte, quia in pluribus est expertus; et plurimum
				<lb/>utaris consiliis in magnis negociis. Et invento quod rectum
				<lb/>sit in aliquo eorum, illud assumas, alioquin utiliori consilio acquiescas
				<lb/>et Deus te dirigat. Et dixit: nobilis est bonitatibus
				<lb/>utens, et maiores bonitates sunt justicia, castitas, et concessio
				<lb/>liberalitatis antequam petatur. Et dixit: decet quemlibet querere
				<lb/>scientiam et roborare eam in se, nec terreatur a supervenientibus,
				<lb/>nec extollat se nobilitate habita, divitiis aut dominio; voluntas
				<lb/>vero, dicta, et opera equentur et sic assecurabit eum Deus et
				<lb/>successores suos. Et dixit: non potest aliquis evadere in die iudicii
				<lb/>nisi propter tria, scilicet propter discrecionem, propter castitatem
				<lb/>et propter opera bona sua. Et dixit: omnia pereunt nisi
				<lb/>bona opera et omnia possunt permutari nisi natura, et omnia
				<lb/>possunt rectificari nisi mores mali, et omnia possunt vitari preter
				<pb n="415"/>
				<lb/>Dei iudicium. Et dixit: non est mirum si sit bonus qui amisit
				<lb/>cupiditates, sed mirum est quod sit bonus, cupiditatibus remanentibus
				<lb/>in eo. Et dixit: non incontinenti infligas penam peccatorum
			<lb/>sed intermittas spacium ad exculpandum. Et dixit:</p>
			<p><lb/>error sapientum est sicut fractio navis que, dum submergitur
				<lb/>ipsa, facit submergi multos. Et dixit: fiducia est servitus quedam,
				<lb/>et diffiducia est libertas. Et dixit: quando rex non potest reprimere
				<lb/>suos sensus nec suas cupiditates, qualiter potest suos
				<lb/>proprios famulos reprimere, quomodo poterit populum et distantes
				<lb/>a se? Ergo decet regem incipere dominari sibi, alienari a dominio
				<lb/>aliorum, et deinde aliis dominari. Et dixit: decet regem suspiciosum
				<lb/>non esse, quia suspicio facit a se homines elongari, cum
				<lb/>apud regem suspiciosi et maxime detractores et delatores habundent,
				<lb/>quos si rex in domo sua patitur, familiares fide dignos
			<lb/>et consiliarios sufficienter habere non potest.</p>
			<p><lb/>TAC dixit: qui non continet sensum sub posse suo,
				<lb/>non continet iram. Et dixit: rex sapiens allectat cum mansuetudine
				<lb/>et placiditate quod non impetrat cum displicibilitate et superbia.
				<lb/>Et dixit: per id quo congregat rex pecuniam, per id
				<lb/>idem perdit eam, et per id quo congregat eam putatur perdere,
				<lb/>videlicet largiendo et distribuendo pro meritis, congregat; idem
				<lb/>populabit villas suas et opprimet securus inimicos. Et dixit:
				<lb/>decet regem studiosum non discordari cum impotenciori. Et
				<lb/>dixit: cum rex vincit suos inimicos oportet eum sequi bonas
				<lb/>consuetudines in iusticia, in liberalitate pecunie, in patiencia,
				<lb/>in indulgencia et in aliis bonis et magnis consuetudinibus que
				<pb n="416"/>
				<lb/>alliciunt etiam inimicos. Et dixit: si rex congregavit thesaurum
				<lb/>et non expendat ubi convenit, aut perdet illum aut regimen. Et
				<lb/>dixit: in concordia statutorum consistit lex et ex consistencia
				<lb/>legis consistit regnum, et per consistenciam regni populatur mundus.
				<lb/>Et dixit: homines regis sunt cum eo velut ventus cum
				<lb/>igne, nam ignis, quando accenditur absque vento, eius opus debilitatur
				<lb/>et tardatur eius crematio. Et dixit: decet regem cognoscere
				<lb/>adherentes sibi, quorum quemlibet statuat suo loco iuxta
				<lb/>cuiusque discrecionem, sapienciam et fidelitatem, providendo unicuique
				<lb/>secundum exigenciam meritorum; nec sint talia dona quod
				<lb/>non acceptentur, ut placeat ipse in collatione donorum, et
				<lb/>subditi magis ad obedienciam animentur. Et dixit: decet regem
				<lb/>non uti homine mendoso et pravo, sperando, cassa affectione,
				<lb/>ipsos posse suam propriam detestari naturam, cum gravissimum
				<lb/>sit suas proprias detestari naturas. Et dixit: non addiscas ab
				<lb/>hominibus omnia que sciunt, immo decet quod addiscatis a commendato
				<lb/>in omnibus omnia, et a commendato in re una, rem
				<lb/>illam tantum; quia matianum non delectat solum odore suo,
				<lb/>verum etiam sapore, et rosa non nisi odore tantum delectat:
				<lb/>folium autem sanius non sapore vel odore, sed usu tantum.
				<lb/>Et eodem modo competit ut addiscas a commendato in sermone
				<lb/>et discrecione totum quod habet; et ab eo qui commendatur in
				<lb/>verbo solum illud tantum addiscas. Et cautus sis eodem modo
				<lb/>quod non labores ad docendum nisi aptum doceri; nam excerpere
				<lb/>mel ex flore potest apis et non homo. Et dixit: convenit
				<lb/>habenti scienciam ut in ea discipulos instruat. Et hec erat scriptura
			<lb/>sigilli sui: cum primaria causa me teneo.</p>
			<p><lb/>MACHALQUIN dixit: qui diem cognoscit non obliviscitur
				<lb/>apparatus. Et dixit: homines recipiunt bona creatoris sui, licet
				<pb n="417"/>
				<lb/>peccent; ergo tenentur regraciari tunc maxime sibi, et implorare
				<lb/>veniam pro peccatis. Et dixit: quantum temporis spacium
				<lb/>dehonestatis, et quando ad aliud processistis, comendatis
				<lb/>illud! Et quot negocia abhorruisti in principio ipsorum, que in
				<lb/>fine desiderastis! Et [dixit]: qui dimittit mundum ut serviat Deo
				<lb/>est in inicio sicut asinus molendini qui circuit et causam ignorat.
				<lb/>Et dixit: melius est egere necessariis quam querere a quo diffidit.
				<lb/>Et dixit: donum malo concessum maliciam auget; et
				<lb/>non noscenti concedere est beneficio spoliari; et docere insipientem
				<lb/>est ipsum stulciorem facere; et querens illum beari,
				<lb/>despicit semet ipsum. Et dixit: minor eos qui cavent a cibis
				<lb/>nocivis ne hinc nocumentum incurrant, nec cavent a peccatis
				<lb/>alium facientibus perdere mundum. Et dixit: multiplicate silencium
				<lb/>quia est a periculis evasio, et utamini veritate que est
				<lb/>disciplinatio verborum. Et dixit: qui pius est vobis, vos deceptione
				<lb/>absolvit et qui odit vos annectet. Et dixit: convenit habenti
				<lb/>legem concedere amico suo peccuniam, noto bonum aspectum et
				<lb/>inimico iusticiam non negare, et se ab omni eo quod coinquinatur
			<lb/>cohercere.</p>
			<p><lb/>HOMERUS fuit versificator antiquior apud Grecos et maioris
				<lb/>status inter eos; qui fuit post Moysen quingentis sexaginta annis.
				<lb/>Qui edidit multas sapiencias et nobiles versus, et omnes versificatores
				<lb/>grecorum subsequentes eum imitati sunt eum, et
				<lb/>discentes ab eo incesserunt viam eius. Ipso igitur captivato
				<lb/>et tamquam servo vendicioni tradito vel exposito, quesivit
				<lb/>unus ex eis qui volebant eum emere unde erat. Et respondit:
				<pb n="418"/>
				<lb/>de patre et matre sum. Et dixit: vis quod te emam? Et respondit:
				<lb/>qualiter consulis me de tua pecunia? Et dixit ei: ad
				<lb/>quid bonus es? Et respondit: ad liberandum. Et moratus est in
				<lb/>captivitate longo tempore et ad finem liberaverunt eum. Erat
				<lb/>vir bone magnitudinis, pulcre forme, remissi coloris, magni
				<lb/>capitis et instrictus inter humeros, habens gravem aspectum
				<lb/>et in facie signa variolarum; et erat multorum verborum,
				<lb/>dehonestator illorum qui eum precesserunt, intromissor et laudator
				<lb/>dominorum, finiens vitam in centum et octo annis. Et ista
				<lb/>sunt dicta eius. Et dixit: discretus est ille qui linguam suam
				<lb/>refrenat. Et dixit: querere consilium est quies tibi et labor alteri.
				<lb/>Et dixit: fraudacionis denegacio vita est amicitie. Et dixit:
				<lb/>sequaris honos et eris unus eorum, sequaris malos et eris
				<lb/>unus ex eis. Et dixit: liberalis est qui cogitat, in negociis puris
				<lb/>et mundis, que decent, et quando viderit ea, perficit priusquam
				<lb/>eveniat necessitatis occasio et impedimentum. Et dixit: quando
				<lb/>cor est tutum, existit sapiencia et pollet virtutibus. Et dixit: os
				<lb/>ostendit quod iacet in corde. Et dixit: fraudes sunt fructus
				<lb/>cogitationis inepte. Et dixit: multa taciturnitas facit hominem
				<lb/>esse inscium. Et dixit: perfidia aufert discrecionem et levitas
				<lb/>continenciam. Et dixit: aspectus ostendit quod iacet in corde
				<lb/>plusquam verbum. Et dixit: qui previdet in factis suis, securus
				<lb/>est quod non peniteat. Et dixit: qui non gratificat bona que
				<lb/>conferuntur sibi, invidet illi. Et dixit: mirum est de illo qui
				<lb/>potest assimilari Deo et conatur assimilari bestiis. Et dixit: non
				<lb/>convenit operari vel dicere aliquod de quo accusatus doleas quia
				<lb/>si feceris, eris accusator tui. Et dixit: acquiratis bonitates quia
				<lb/>propter eas perdentur malicie. Sapiens quidam, per fractionem
				<pb n="419"/>
				<lb/>navis summersus, ductus est ad insulam impetu maris, vivus et
				<lb/>descripsit in arena figuram quandam geometricam. Videntes eum
				<lb/>naute, duxerunt illum ad regem illius loci, propter quod rex
				<lb/>mandavit per provinciam hoc modo: o vos, homines, nitamini ea
				<lb/>lucrari que remaneant, si alia omnia per naufragium in mari
				<lb/>perdi contingat: et talia sunt vere delectationes scienciarum et
				<lb/>bone operationes. Et dixit: homo defert super humeros suos
				<lb/>duo onera, unum ante et aliud retro; ante tenet errores et vicia
				<lb/>aliorum, retro suos proprios. Et dixit filio: reprime tuas cupiditates,
				<lb/>quia pauper est qui gubernatur per eas. Et dixit: si fueris
				<lb/>paciens apreciaberis, et si superbus fueris despiceris. Et dixit:
				<lb/>homo bonus melior est omnibus animalibus terre, et malus vilior
				<lb/>est animalibus omnibus terre. Et dixit: sapiencia est posse operari
				<lb/>per scienciam. Et dixit: melior est cognitio quam ignorancia,
				<lb/>quia per cognicionem vitatur cadere in ignem et per ignoranciam
				<lb/>nullum vitatur periculum seu damnum. Et dixit: iste mundus
				<lb/>est domus mercationis, et est infortunatus qui recedit ab eo
				<lb/>cum perdicione. Et dixit: per coactionem magnam consequitur
				<lb/>homo quod vult, et instrumentum dominii delectatio cordis.
				<lb/>Mansuetudo eloquii aufert tedium; promittere et non complere
				<lb/>privat bonitatem, et qui incipit bene facere et non complet, non
				<lb/>potest ei mereri. Et dixit: qui habet posse aliquod in isto mundo
				<lb/>non potest gaudere, et qui non habet despicitur. Et dixit nihil
			<lb/>est vilius quam mentiri, et non habetur bonum aliquod in mendoso.</p>
			<p><lb/>ZALON Athenis leges statuit. Zalon composuit libros plures
				<lb/>predicationum bonarum. Qui fuit de Athenis que erat civitas
				<lb/>sapientum illo tempore, et fecit versus quibus caverent homines
				<lb/>proprias voluntates ad utendum sedicionibus et occidendum se
				<lb/>cum inimicis. Et ista sunt dicta sua. Et dixit: quando volueris
				<lb/>aliquid facere, non sequaris voluntatem tuam omnino, immo queras
				<pb n="420"/>
				<lb/>consilium, quia per consilium scies veritatem. Et interrogaverunt
				<lb/>eum: quid est difficilius in homine? Respondit: quod cognoscat
				<lb/>hoc quod est in eo, et conservet suam legalitatem, et quod
				<lb/>non loquatur in quo loqui non debet, et quod non molestet se
				<lb/>ex eo quod non consequitur id quod habere conatur. Et dixit:
				<lb/>res huius mundi, et statuta, et leges, consistunt sub duobus,
				<lb/>ense scilicet et vexillo. Et dixit: non multis precipere [potest]
				<lb/>qui sibi soli precipere non potest. Et dixit uni ex discipulis
				<lb/>suis: cave a derrisione, quia per hoc nascitur odium. Et dixit:
				<lb/>non sunt virtutes hominis quas sibi ascribit, sed ille que sibi
				<lb/>ex suis operibus ascribunt. Et interrogaverunt eum, qui esset
				<lb/>liberalis. Respondit: qui suarum rerum liberalitate utitur nec est
				<lb/>cupidus bonorum aliorum. Et interrogaverunt eum: quid acutius
				<lb/>gladio? Respondit: lingua pravi hominis. Et quesivit unus
				<lb/>dives: que sunt bona tua vel thesaurus tuus? Respondit: meum
				<lb/>est tale quod non potest haberi ab homine mundi absque mea
				<lb/>voluntate, et quicquid sibi concedam de meo, meum non diminuitur;
				<lb/>et de tuo nemini potes dare aliquid nisi patiaris diminucionem.
				<lb/>Et dixit: si volueris quod moretur amor amici tui,
				<lb/>sis ei bene compositum et da suo locum errori. Et dixit: non
				<lb/>oportet laudare aliquem de pluri quam in eo sit, quia ipsemet
				<lb/>patefaciet veritatem et erit, illud quod adiunxeris, tui defectus.
				<lb/>Et dixit: patiencia est forte castrum, et acceleratio inducit penitenciam,
				<lb/>et fructus exprimendi veritatem est honor. Et interrogaverunt
				<lb/>eum qualiter acquiruntur amici. Respondit: honorando
				<lb/>eos cum presentes sunt et benefaciendo eis, et commendando
				<lb/>eos cum fuerit absentes. Et dixit: bona anima nunquam
				<lb/>dolet nec letatur, quia non accidit ei alacritas nisi quando intuetur
				<lb/>bonitates rei et non malicias; et accidit ei dolor, qui
				<lb/>aspicit ad suas malicias et non ad bonitates; bona vero anima
				<pb n="421"/>
				<lb/>respicit totum mundum et videt quod eque sunt in eo bonitates
				<lb/>et malicie, quare ipsam nec gaudere simpliciter, nec
				<lb/>tristari contingit. Et dixit: qui rem querit fine carentem est
				<lb/>ignorans. Et perdidit Zalon filium suum et incepit plorare. Cui
				<lb/>dixerunt: quid prodest tibi plorare? Respondit: quod prodest,
				<lb/>hoc ploro. Et dixit: video quosdam, cum capiunt aliqui
				<lb/>aliquem latronem aut malefactorem, reputare eos male facere,
				<lb/>licet hoc illi egerint in secreto; et qui reputabant eos malefactores,
				<lb/>faciebant opera reprehensibilia publice, et publica sicut
				<lb/>privata putabant. Et dixit: rex faciens rectum et servans iusticiam
				<lb/>regit voluntates populi sui, et ille qui facit injusticiam et
				<lb/>violenciam, regimen illius querit alium qui regnet super se.
				<lb/>Et dixit: oportet dominum prius rectificare se ipsum, aliter erit
				<lb/>sicut qui conatur rectificare curvam umbram suam plusquam se.
				<lb/>Et dixerunt ei: qualiter diriguntur ville? Respondit: cum principes
				<lb/>operabuntur secundum legem. Et dixit quod non reputabat
				<lb/>pro bono reponere de oportuno sed de necessario sociis,
				<lb/>magis quam una die. Et dixerunt ei: rex odit te. Respondit:
				<lb/>qualis rex diligit alium ditiorem se ipso, aut bene facere vult
			<lb/>alii regi qui est dicior se ipso?</p>
			<p><lb/>RABION fuit magnus defensor suorum proximorum et
				<lb/>habuit aliquos amicos contra quos voluit unus rex procedere,
				<lb/>credens eos interficere; quo scito Rabion contulit se ad eos
				<lb/>deffensurus ipsos, cum magna milicia et cum armorum multitudine.
				<lb/>Et quando rex scivit hoc congregavit suam miliciam
				<lb/>et captum tormentari precepit sicut hominem qui fuit contra
				<lb/>dominum suum, et promittens ei se daturum fortem penam nisi
				<pb n="422"/>
				<lb/>sibi suos socios mostraret. Dixit Rabion: quantumcumque
				<lb/>iubeas me penis affligi, non faciam aliquid turpe. Et cum
				<lb/>diutius torqueretur, incidit cum dentibus extremitatem lingue
				<lb/>sue, prohiciens eam coram rege ut desperaret eum dicere posse
				<lb/>rem nocivam suis sociis. Fuit Rabion fusci coloris, competentis
				<lb/>magnitudinis, pulcre forme, habens in sua maxilla signum
				<lb/>unum, oculorum nigrorum, et fuit magni capitis et difficilis
				<lb/>aspectus, elevans semper caput in altum; fuit etiam multorum
				<lb/>verborum et delectabilium, bene sensatus, bone discrecionis et
				<lb/>bone continencie. Semper tenebat in manu sua virgam unam
				<lb/>elaboratam cum smeragdis, et habebat XLVIII annos cum
				<lb/>vita finivit. Et ista sunt dicta sua. Et dixit discipulis suis:
				<lb/>si perdideritis aliquid, non dicatis: perdidimus illud; sed dicite:
				<lb/>restituimus quod nostrum non erat. Et dixit uni discipulo: multiplica
				<lb/>amicos qui sunt medicamenta animarum. Et dixit: non
				<lb/>convenit sapienti contrahere cum pulchra, quia languebunt multi
				<lb/>amore ipsius et propter hoc despiciet ipsa maritum. Et dixit:
				<lb/>omne malum stat in delectatione pecunie. Et occurrit ei quidam
				<lb/>diciens quod filius eius obierat, nec habebat alium; cui respondit:
				<lb/>bene sciebam me filium mortalem habere et non immortalem.
				<lb/>Et dixit: non timeas mortem corporis, sed anime
				<lb/>mors timenda est. Et dixerunt ei: quomodo dicis hoc cum teneas
				<lb/>animam rationalem non mori? Respondit: cum anima rationalis
				<lb/>se convertit a natura rationali ad naturam bestialem, licet sit
				<lb/>substancia incorruptibilis, mortua reputatur quia perdit vitam
				<lb/>intellectivam. Et dixit: vita anime est sublimis et elongata
				<pb n="423"/>
				<lb/>a morte, nec potest anima devenire ad manus mortis nisi pateant
				<lb/>ei occasiones ducentes ad mortem. Et vidit invenem
				<lb/>stantem in litore maris, suspirantem propter mundi adversitates,
				<lb/>et dixit ei: fili, non suspires ob nocumentum quod habeas; nam
				<lb/>si esses multum dives et morareris in medio maris sub periculo
				<lb/>corpris et rerum, obtaresne aliud nisi evadere corpus tantum?
				<lb/>Respondit: non aliud. Dixit etiam: si esses rex et quereret te
				<lb/>aliquis occidere et privare regno, obtaresne aliud nisi evadere
				<lb/>corpus a morte? Respondit: non aliud. Dixit Rabion: puta te
				<lb/>predicta pericula incurrisse et tandem personam liberam evasisse,
			<lb/>et sis contentus status in quo es. Et recessit iuvenis confortatus.</p>
			<p><lb/>YPOCRAS fuit discipulus Esculapii phisici secundi et
				<lb/>fuit de genere Esculapii primi a quo et genere suo processere
				<lb/>reges in grecia diu. Et ab eodem incepit ars medicine quam
				<lb/>ostendit et docuit ipse filiis suis, mandans eis quod medicina
				<lb/>extraneos non docerent, immo patres ostenderent filiis et sic
				<lb/>procederent semper, quod artis nobilitas semper fixa maneret in
				<lb/>eis. Et mandavit eis similiter quod morarentur in medio habitationis
				<lb/>terre grecorum in tribus insulis: una dicitur Rodes,
				<lb/>alia Cavidas, tercia Cau; et docuerunt medicinam in hiis
				<lb/>tribus insulis. Ypocras autem fuit de insula Chau; et perditum
				<lb/>fuit studium quod fuit in duabus insulis, et remansit in Chau.
				<lb/>Et fuit opinio Exculapii primi quod medicina constaret in experiencia
				<lb/>tantum, quia medicina scita non fuit nisi causa experiencie.
				<lb/>Et hoc modo fuerunt medicina usi mille et quadringentis
				<lb/>annis usquequo apparuit Micius medicus qui tenuit quod experiencia
				<pb n="424"/>
				<lb/>sine ratione esset discriminosa; et usi sunt hiis duabus
				<lb/>opinionibus septingentis annis, usquequo apparuit Bramendes
				<lb/>medicus qui experienciam despexit dicens quod ex ea error
				<lb/>proveniebat, quare solum racioni innisus est. Qui dimisit post,
				<lb/>tres discipulos, qui discordantes facti sunt: quorum unus innixus
				<lb/>experiencie tantum, alius rationi tantummodo, tertius ingeniis et
				<lb/>incantationibus adhesit. Et duraverunt hoc modo annis septingentis
				<lb/>usquequo apparuit Plato medicus qui, investigans eorum
				<lb/>dicta, cognovit quod sola experiencia erat periculosa et ratio
				<lb/>sola non sufficiebat; et muniens se ambabus opinionibus, combussit
				<lb/>libros de ingeniis et incantationibus et libros factos de
				<lb/>experiencia tantum, item factos super rationem tantum; factos
				<lb/>autem super utranque opinionem retinuit et conservavit. Deinde
				<lb/>obiit et remansit ars medicine apud suos discipulos prout ipse
				<lb/>composuit et confirmavit. Qui fuerint quiuque, statuentes unum
				<lb/>ipsorum ad medendum corporibus, secundum ad minuendum et
				<lb/>comburendum, tercium ad medendum vulneribus, quartum super
				<lb/>curandis oculis, quintum in solidandis ossibus fractis et ad loca
				<lb/>propria reducendis. Post hoc apparuit Esculapius secundus, mille
				<lb/>et quadringentis annis transactis; qui, investigans opiniones diversas,
				<lb/>opinionem Platonis veram et rectam reperiens, commendavit
				<lb/>et adhesit eidem. Et dimisit post se tres discipulos, Ypocratem
				<lb/>scilicet et alios duos, quibus mortuis, remansit solus
				<lb/>Ypocras, pro suo tempore perfectus virtutibus, utens experiencia
				<lb/>et ratione. Qui quidem Ypocras, investigans quod ars medicine
				<lb/>propinqua erat perdicioni quia perierant illi qui exercitabant in
				<lb/>duabus insulis predictis et jam ipse in insula Chau solus
				<pb n="425"/>
				<lb/>remanserat in ipsa arte peritus, elegit fore utilius ipsam non
				<lb/>tantum apud filios, verum etiam apud quosque idoneos de cetero
				<lb/>divulgari. Reiectis igitur ab eadem arte cunctis opinionibus, medicinam
				<lb/>ipsam et librorum compilationes, curtatis verbis et clausis
				<lb/>reduxit. Et precepit duobus suis filiis iam provectis, quod docerent
				<lb/>deinceps omnes, quicumque apti essent apprehendere eam,
				<lb/>sive consanguinei sive extranei essent; dicens quod extraneos
				<lb/>ad hoc idoneos conveniencius erat eandem artem docere quam
				<lb/>consanguineos ineptos: et ita actum est prout ordinavit. Et ita
				<lb/>est roborata ars predicta usque in hodiernum diem, nam ipse
				<lb/>vivens plures discipulos extraneos statuit, exhigens ab eis sicuti
				<lb/>a filiis sacramenta. Unde cum moreretur idem Ypocras, magnum
				<lb/>discipulorum numerum tam extraneorum quam filiorum et
				<lb/>nepotum ex eis dimisit. Accidit autem quod Azdesser, rex
				<lb/>Persarum, missit querendo a Pilato rege Chau insule quod mitteret
				<lb/>ad eum Ypocratem, cui dari mandavit centum quintaria
				<lb/>auri. Erat tunc regnum grecorum divisum per multos reges,
				<lb/>quorum aliqui dabant tributa regi Persarum. Et misit rex insule
				<lb/>Chau Ypocrati, quod accederet ad regem Persarum et mederetur
				<lb/>ei et aliis persis super quadam peste que acciderat illis, quia,
				<lb/>si non faceret, periculum eveniret sibi et illis de terra sua cum
				<lb/>ipse, scilicet Pilatus rex, non haberet posse resistendi mandatis
				<lb/>dicti regis Persarum. Cui respondit Ypocras quod non iret ad
				<lb/>curandum inimicos grecorum. Rogatus multis vicibus quod iret,
				<lb/>consulere cepit super hoc illos de villa quam inhabitabat; qui
				<lb/>non permiserunt ipsum recedere dicentes: prius moriemur quam
				<lb/>Ypocras recedat a nobis. Et sic Pilatus misit se excusando ad
			<lb/>regem Persarum.</p>
			<p><lb/>Fuit Ypocras post centum et quadraginta VI annos a Nabuccodonozor
				<pb n="426"/>
				<lb/>et composuit multos libros in medicina, et qui
				<lb/>pervenerunt ad nos ex illis sunt triginta, et qui volunt ordinate
				<lb/>studere, oportet studere in XIIcim ex illis libris postquam
				<lb/>studuerint in sexdecim libris quos composuit Galienus. Et fuit
				<lb/>Ypocras parvus corpore, pulcre forme, curvus, grandis capitis,
				<lb/>tardi motus, multe cogitationis, tarde locutionis; cum quiescebat
				<lb/>respiciebat terram; fuit modici cibi; tenebat semper in manu
				<lb/>flebotomum minucionis vel radium ad oculos medendos. Finivit
				<lb/>dies suos in nonaginta et quinque annis, decem et septem vixit
				<lb/>studens, sapiens vero et magister iuxta annis LXXVIII.
				<lb/>Et ista sunt dicta eius. Securitas cum paupertate melior et
				<lb/>eligibilior est quam timor cum diviciis. Et dixit: vita brevis,
				<lb/>ars longa, experimentum periculosum, iudicium difficile. Et dixit:
				<lb/>sanitas consistit in non habendo pigriciam ad exercitandum et
				<lb/>in non replendo corpus cibis et potibus. Et dixit: minuere
				<lb/>que nocent est melius quam multiplicare que iuvant. Et dixit:
				<lb/>cor duabus efficitur molestus passionibus, scilicet tristicia et sollicitudine;
				<lb/>a tristicia vero provenit somnus, cogitatu seu solicitudine
				<lb/>vigilia provacatur. Nam solicitudine inducitur cogitatio
				<lb/>super eo quod timetur proventurum, quare vigilat; tristicia vero
				<lb/>caret cogitatu futurorum cum non sit nisi quedam passio de preteritis.
				<lb/>Et dixit: anima non insistens nisi mundanis cupiditatibus
				<lb/>est perdita. Et dixit: ex quo quis regi servierit, non vereatur
				<lb/>eius austeritatem, velut subintrans fundum maris non timet eius
				<lb/>salsedinem. Et dixit: qui vult vitam sue anime affligat et mortificet
				<lb/>eam. Et dixit: intervenire potest amor inter duos sensatos
				<lb/>quia assimilantur sibi in sensu, sed non inter duos insensatos,
				<lb/>licet sint similes in stulticia, quia sensus incedit secundum ordinem,
				<lb/>quare possunt duo concordare in semita una. Insensatio
				<pb n="427"/>
				<lb/>vero seu stulticia, non incedit secundum ordinem, igitur non
				<lb/>potest intervenire concordia seu amor inter eos. Et dixit: melius
				<lb/>quod acquiritur per scientiam est: sic, non sic; sic est de eo
				<lb/>quod est, non sic, de eo quod non est. Et dixit: sitis contenti
				<lb/>de eo quod sufficit, et sic non indigebitis, quia hoc modo eritis
				<lb/>magis prope Deum; ipse enim nullo indiget, ergo quanto magis
				<lb/>indigebitis tanto magis eritis ab eo distantes. Fugiatis etiam malitias
				<lb/>seu pravitates et retrahatis vos a peccatis, querentes
				<lb/>fines virtutum seu bonitatum studiose. Et dixit: qui querit esse
				<lb/>liber, non cupiat quod habere non potest, alioquin erit servus
				<lb/>eius. Et dixit: oportet hominem in hoc mundo esse sicut ad
				<lb/>convivium invitatum, cui quando datur ciphus eum recipit,
				<lb/>quando non, nec recipit nec querit. Et dixit discipulo suo: si
				<lb/>vis habere quod cupis, cupias quod habere potes. Et quesierunt
				<lb/>ab eo de quibusdam rebus fedis, et tacuit; cui dixerunt: quare
				<lb/>non respondes? Et respondit: responsio super talibus est tacere.
				<lb/>Et dixit: mundus non est perpetuus, ergo cum poteritis bene
				<lb/>facere non differatis, intendentes ad habendam bonam famam.
				<lb/>Et dixit: nisi propter opus non inquiritur sapiencia. Et
				<lb/>dixit: pocius est velle veritatem omittere per viam nesciendi,
				<lb/>quam omittere per viam non inquirendi. Et dixit: sciencia est
				<lb/>sicut spiritus, operatio sicut corpus; et scientia est sicut radix,
				<lb/>operatio sicut ramus; et scientia est sicut generans, operatio sicut
				<lb/>generatum. Et dixit: assume modicum ex sciencia, et tale per
			<lb/>quod pervenire possis ad multum.</p>
			<p><lb/>Pitagoras vidit bonum esse negligere mundum et servire
				<lb/>Deo, mandans santificari sensus et uti iusticia et aliis bonitatibus,
				<lb/>et inniti ad sciendum veritatem omnium rerum, et diligere homines,
				<lb/>et uti bellis, et facere multa jeiunia, et uti studio, et
				<lb/>mares docere mares et feminas docere feminas, et eloqui ornate
				<lb/>et predicare. Et dicebat quod anima est eterna, apta recipere
				<lb/>meritum et penam. Et moderabat suum cibum eo modo quod
				<pb n="428"/>
				<lb/>non erat uno tempore grossus et alio tenuis sive macer. Erat
				<lb/>etiam anime valde subtilis, diligens bene facere amicis suis
				<lb/>priusquam sibimet, dicens quod bona amicorum deberent esse
				<lb/>communia et deberent ipsi sciencias eorum dicere per allegoriam.
				<lb/>Composuit CCLXXX libros; et erat scriptum in suo
				<lb/>sigillo: malum non durabile est eligibilibus bono non durabili.
				<lb/>In suo autem cingulo scriptum erat: silencio assecuratur ratio
				<lb/>penitenti. Et dixit: sicut inicium nostre factionis est a
				<lb/>Deo, sic oportet quod anime nostre revertantur ad Deum. Et
				<lb/>dixit: si volueris cognoscere Deum non cogites ad cognoscendos
				<lb/>homines. Et dixit: sapiens non reputat Deum honoratum suis eloquiis,
				<lb/>sed suis operibus. Et dixit: sapiencia est Deum diligere,
				<lb/>et Deum diligens agit opera que Deus diligit, et operans que
				<lb/>Deus diligit est circa eum, et qui circa eum est bene est proximus.
				<lb/>Et dixit: non honoratur Deus propter ea que offeruntur ei
				<lb/>sacrificia, sed propter acceptabiles voluntates. Et dixit: qui multum
				<lb/>loquitur in eo est signum quod parum cognoscit. Et dixit:
				<lb/>recorderis quacumque hora qua feceris aliquid ex bonis operibus,
				<lb/>corporis vel anime, quod Deus circa te videns est omnia
				<lb/>opera et cogitationes, et tunc habebis verecundiam pro eo. Et
				<lb/>dixit: hominem sapientem et timentem Deum cognoscit Deus,
				<lb/>propter quod non turberis si homines non te cognoscant. Et dixit;
				<lb/>Deus non habet locum super terram magis convenientem sibi
				<lb/>anima pura et munda. Et dixit: decet hominem de rebus
				<lb/>nobilibus loqui, et si non sit ei possibile, audiat loquentes de
				<lb/>eis. Et dixit: cave uti re feda tecum vel alio, verecundans de
				<lb/>te magis quam de aliquo alio. Et dixit: satage lucrari bona laudabili
				<lb/>modo ex expendere similiter. Et dixit: cum audieris mendacia,
				<pb n="429"/>
				<lb/>sis paciens in audiendo. Et dixit: de operibus prius
				<lb/>cogita quod non alloquantur homines super eis. Et dixit: attende
				<lb/>salutem tui corporis ut sis moderatus in comedendo, bibendo, iacendo
				<lb/>cum mulieribus atque laborando. Et dixit: id facere coneris
				<lb/>quod alii tibi invideant. Et dixit: non sis dissipator sicut
				<lb/>ignorans que habet, nec sis parcus ut non fias servus, sed in
				<lb/>omnibus habe moderanciam, quia in cunctis utilis est mensura.
				<lb/>Et dixit: sis vigilans in tuo consilio quia dormire in eo est participare
				<lb/>cum morte. Et dixit: quod non decet te facere non
				<lb/>veniat in tui conceptum. Et dixit: sermo mendosi, oraciones
				<lb/>sue et sacrificia sua sunt sordicies et contraria Deo. Et dixit:
				<lb/>hominem culpare se ipsum utilius est quam culpare amicos suos.
				<lb/>Et dixit: qui non est intentus, veritatem non attingit. Et dixit:
				<lb/>carentis sciencia eodem modo se habet laus sue et vituperium,
				<lb/>et vita eius est derrisio. Et dixit: reputa germanos tuos illos
				<lb/>qui te iuvant ad sciendum. Et dixit: iudex non iudicans recte
				<lb/>meretur omne malum. Et dixit: non sordides linguam rusticitate,
				<lb/>nec eam auribus audias. Et dixit: statue sensum tuum pro gubernatore
				<lb/>vite tue. Et dixit: non potest homo esse liber, pronus
				<lb/>ad mala opera que acquisivit per consuetudinem. Et dixit: non
				<lb/>oportet hominem in hoc mundo niti aquirere bona nec facere
				<lb/>grande opus, que remaneant post mortem suam ad servicium
				<lb/>alterius, immo nitatur lucrari quod sibi proficiat post mortem.
				<lb/>Et dixit: melius est hominem iacere in lecto igneo credendo
				<lb/>in Deum quam iacere in lecto aureo dubitando de eo. Et dixit:
				<lb/>nitaris quod tue mercationes sint mercationes spirituales et non
				<lb/>corporales, sic erunt tua lucra nobilia et non vilia. Et dixit:
				<lb/>fundamentum timoris Dei est pietas. Et dixit: cum volueris offendere
				<lb/>alium, scias te non posse evadere quin te offendas. Et dixit:
				<pb n="430"/>
				<lb/>prepara animam tuam ad recipiendum res contingentes tibi de
				<lb/>bono et malo. Et dixit; excludas te ab omnibus vanitatibus
				<lb/>mundi quia rationem conturbant. Et dixit: non exponas te ad
				<lb/>dormiendum donec consideres opera que fecisti eodem die et
				<lb/>scias si errasti et in quo, et si feceris quod non debuisti fecisse,
				<lb/>vel non feceris quod facere debueris; et si inveneris quod male
				<lb/>feceris, tristeris, et si bene, leteris: et per hoc pervenies quod
				<lb/>sis circa Deum. Et dixit: cum inceperis aliquid bene operari incipias
				<lb/>Deum rogare quod bene tibi succedat in illo. Et dixit: si
				<lb/>experiaris [aliquem] et invenias quod non sit conveniens ut
				<lb/>sit amicus, cave ne illum facias inimicum. Et dixit: experiaris
				<lb/>hominem suis operibus et non dictis, quia plures invenies quorum
				<lb/>sunt mala opera et bona dicta. Et dixit: decet hominem non
				<lb/>errare, et si erret, quod cognoscat errorem ad quem non redire
				<lb/>sit cautus. Et dixit: vinum inimicatur anime et corruptor
				<lb/>est suorum operum et est sicut qui adicit ignem igni. Et dixit:
				<lb/>decet hominem esse obedientem domino suo, non tamen sic absolute
				<lb/>quod sui impediat libertatem. Et dixit: conveniencius est
				<lb/>velle mori hominem quam animam suam incidere in tenebras
				<lb/>nescietatis. Et dixit: non omittas pulcra opera facere eo quod
				<lb/>non gratificentur. Et dixit: recorderis semper anime tue ut stet
				<lb/>in nobili cogitatu; pauci enim sunt allegantes adversus hunc
				<lb/>sublimem statum. Et dixit: pura anima non delectatur in rebus
				<lb/>terrenis. Et dixit: conare non prebere viam quod crescant inimicicie.
				<lb/>Et dixit: nitete amicos acquirere propter te et non
				<lb/>propter ea que habes. Et dixit: convenit non facere quod cupis,
				<lb/>sed quod decet. Et dixit: decet scire horam in qua sit conveniens
				<lb/>loqui et in qua tacere. Et dixit: qui non refrenat animam
				<lb/>in suo corpore, corpus est anime sue fovea. Et dixit: liber est
				<lb/>qui nullum perdit debitum ex hiis que debentur anime ob aliquam
				<lb/>ex cupiditatibus nature. Et dixit: excludo sensum a cupiditatibus
				<lb/>et apparebit veritas. Et dixit: non potest sciri nisi
				<pb n="431"/>
				<lb/>quantum inquiritur. Et dixerunt ei: quis est liber? Respondit:
				<lb/>qui servus est honestatis. Et dixit: non est peciens qui tantum
				<lb/>gravatus est quantum tolerare potuit, et sustinuit, set ille qui
				<lb/>gravatus et ultra possibilitatem sue nature et sustinet. Et
				<lb/>dixit: sicut non bonus censetur medicus qui curat alios et seipsum
				<lb/>non curat, eodem modo non est bonus gubernator sui qui
				<lb/>aliis mandat bene operari et cavere a malis, et se ipsum
				<lb/>omittit. Et dixit: mundus variatur, vice una faciens tecum, alia
				<lb/>contra te; igitur si dominaberis ei benefac, et si ipse tibi dominabitur,
				<lb/>humilia te. Et dixit: plurima malorum adversantur animalibus
				<lb/>quia non locuntur et hominibus quia locuntur. Et dixit:
				<lb/>qui potest a quattuor abstinere, malis gravari non potest: scilicet
				<lb/>importuna festinancia, pertinacia, arrogancia et pigricia; quia
				<lb/>fructus festinancie est penitere, pertinacie est perdicio, arrogancie
				<lb/>odium et pigricie despectio. Et vidit quendam nobilibus pannis
				<lb/>indutum indecenter loquentem; cui dixit: aut loquaris sermone
				<lb/>proporcionato tuis vestibus, aut, induas te pannis proporcionatis
				<lb/>tuis eloquiis. Et rogavit eum rex Sicilie ut moraretur
				<lb/>cum eo; cui respondit: opera tua tuis sunt profectibus opposita
				<lb/>et tuum officium erradicat fidei fundamentum; igitur tecum
				<lb/>morari nolo, quia securus non est medicus quod non infirmetur
				<lb/>cum suis infirmis. Et dixit suis discipulis: non queratis res quas
				<lb/>diligitis ex qualitate ipsarum vel sapore, sed illas que diliguntur
				<lb/>in se. Et dixit: si volueris quod non erret tuus filius aut servus,
				<lb/>id queris quod non est extra naturam. Et dixit: anima inter bonos
				<lb/>est in delectacione et in gaudio, et inter malos in dolore et tristicia.
				<lb/>Et dixit: sapiens de anima sua cogitat sicut alius de suo
				<lb/>corpore. Et dixit: assume illos in amicos qui veritatem sectantur.
				<pb n="432"/>
				<lb/>Et dixit: cogita priusquam opereris. Et dixit: sicut
				<lb/>egrotus medico menciens ab ipso curari non potest, sic homo
				<lb/>veritatem amico suo non exprimens, bene ab ipso consuli non
				<lb/>potest neque diu amorem eius habere. Et dixit: cum multis
				<lb/>inimicis minuitur perfecta tranquillitas. Et cum Piatagoras sedebat
				<lb/>in sede sua istis castigacionibus utebatur: dirigite pedes
				<lb/>vestros, mensurate passus et salvi incedetis; temperate vestras
				<lb/>cupiditates et salus vestra durabit; utamini iusticia et diligimeni;
				<lb/>non acquiescatis magnis delectationibus corporis quia sustinere
				<lb/>non possetis postmodum adversitates cum venerint. Et commendaverunt
				<lb/>coram eo divicias, et dixit: non laudo divicias que
				<lb/>cum liberalitate perduntur et cum parcitate et avaricia retinentur.
				<lb/>Et vidit quendam senem avidum scire, sed tantum addiscere verecundum,
				<lb/>cui dixit: ad quid verecundaria in extremo vite
				<lb/>tue esse melius quam in eius principio? Et dixit: si volueris
				<lb/>inimico tuo facere despectionem, non ostendas te, ipsum pro
				<lb/>inimico tenere. Et dixit: decet regem sollicite perquirere regnum
				<lb/>suum sicut horti dominus hortum diligenter perquirit. Et
				<lb/>dixit: convenit regi quod sit primus qui leges suas incipiat custodire,
				<lb/>deinde quod easdem custodiant qui sunt domestici et
				<lb/>amicitiores eidem. Et dixit: non decet regem multum sibimet
				<lb/>arrogare, nec suo solo consilio gubernari nec incedere semita
				<lb/>quam ignorat, nec angusta, nec equitare nocte obscura. Decet
				<lb/>quod sit hylaris vultu, et aspiciens homines salutet eos libenter,
				<lb/>et quod placide conversetur cum hominibus, quia populus
				<lb/>ista et similia multum attendit. Sint etates mulierum uxori sue
				<lb/>serviencium quinquaginta annorum et ultra; si masculi serviant,
				<pb n="433"/>
				<lb/>sint multorum dierum et turpes fide seu credulitate; et cum
				<lb/>dormire, recreari, delectarive voluerit, requirat semper custodes
				<lb/>et si quis in custodia defficiat, puniat eum. Caveat ab alimentis
				<lb/>sumendis de manu mulieris zelotipe, vel de manu cuiuscumque
				<lb/>vilis aut suspecte persone. Et dixit: desiderantes cupiditates
				<lb/>corporales servi sunt sensum, desiderantes spirituales
				<lb/>servi sunt rationis. Et dixit: bonus attendit ad sua vicia et
				<lb/>malus ad suas virtutes. Et obiit uxor sua in terra estranea et
				<lb/>collegerunt tunc se amici, occasione mortis que acciderat in terra
				<lb/>aliena, dicentes ei: frater, inter mortem evenientem in terra peregrina
				<lb/>et propria, est differencia? Qui respondit: a qualibet
				<lb/>parcium idem est incessus ad alium mundum. Et dixit: sit homo
				<lb/>contentus modico in hoc mundo et semper nitatur ad alium
				<lb/>mundum. Et dixerunt ei: que est res delectabilior? Respondit:
				<lb/>illud quod homo desiderat. Et dixit cuidam inveni nolenti addiscere:
				<lb/>o invenis, si non toleres laborem discipline, tolerabis laborem
				<lb/>ignorancie. Et dixit: Deus diligit inobedientem suis malis
				<lb/>cogitationibus. Et dixit: bonum eloquium est melius subterfugium
				<lb/>quod poterit presentari Deo. Et dixit: priusquam alloquaris Deo,
			<lb/>facias opera grata sibi.</p>
			<p><lb/>DIOGENES dictus caninus fuit sapiencior sui temporis,
				<lb/>abhominator mundi et negligens eum. Nec habebat mansionem
				<lb/>aliquam quiescens in quocumque loco ei noctescebat; nec dimittebat
				<lb/>comedere vel refici quandocumque famesceret aut expediret
				<lb/>sibi, absque verecundia aliqua, sive de nocte sive de die;
				<lb/>et habundabat et erat contentus duabus vestibus laneis; et
				<lb/>hec fuit vita sua quousque decessit. Cui dixerunt: quare nuncupaverunt
				<pb n="434"/>
				<lb/>te caninum? Respondit: quia latro ignorantibus et
				<lb/>blandior sapientibus. Et occurrit ei Alexander primus, nec
				<lb/>curavit de eo; qui dixit: o Diogenes, quid est quod me despicis,
				<lb/>quasi me non videaris indigere? Cui respondit Diogenes: ad
				<lb/>quid [indigeo] servo servi mei? Dixit Alexander: quomodo
				<lb/>sum servus servi tui? Respondit Diogenes: ego prevaleo cupiditatibus
				<lb/>refrenans et suppeditans eas ut mihi serviant; cupiditates
				<lb/>autem prevalent tibi et servis eis: ergo tu servus eius es,
				<lb/>quod mihi servit. Dixit Alexander: si tu quereres a me aliquid
				<lb/>quo te iuvares contra hunc mundum, darem tibi. Respondit:
				<lb/>qualiter a te peterem, cum sim dicior te? Nam modicum quod
				<lb/>habeo sufficit mihi magis quam tibi multum quod habes. Et
				<lb/>dixit Alexander: quis subhumabit te cum morieris? Respondit:
				<lb/>qui volet a se cadaveris horrorem et fetorem removere. Et Dyogenes
				<lb/>dixit: non est bonus qui malum omittit, sed qui bonum
				<lb/>facit. Et vidit quendam iuvenem morigeratum, turpis tamen
				<lb/>faciei, cui dixit: anime tue bonitas multum dat pulcritudinis
				<lb/>faciei tue. Et interrogaverunt eum: que est hora comedendi?
				<lb/>Respondit: habenti, cum habuerint appetitum, et non habenti
				<lb/>cum poterit habere. Et interrogaverunt: qui sunt amici? Respondit:
				<lb/>quorum una est anima in diversis corporibus. Et vidit
				<lb/>cum quadam quendam contrahere et dixit: modica quies multum
				<lb/>laboris inducit. Et interrogaverunt a quibus debet caveri; respondit:
				<lb/>ab invidia amici et fraudibus inimici. Et interrogaverunt:
				<lb/>quare omnes abhominaris homines? Respondit: abhorreo
				<lb/>homines malos propter vilem vitam ipsorum, et abhorreo bonos
				<lb/>propter hoc quia vivunt cum malis. Et vidit quendam subhumare
				<lb/>filiam; cui dixit: bonum generum suscepisti. Et dixit:
				<lb/>quemadmodum corpus apparet maius tempore nebuloso,
				<pb n="435"/>
				<lb/>sic error apparet maior in corpore irascentis. Et vidit quendam
				<lb/>peditem iusequi latronem et dixit: miror qualiter publicus
				<lb/>privatum prosequitur. Et dixerunt quidam: ad quid non emis
				<lb/>domum in qua quiescas? Respondit: quiesco quia domo carco.
				<lb/>Et vidit quandam pulcram mulierem et dixit: modicum boni et
				<lb/>plurimum mali. Et dixit Alexandro: non aprecieris te, rex, ob
				<lb/>tuam pulcritudinem, nec propter pulcrum vestitum, nec ob tuum
				<lb/>pulcrum equitare; sed coneris appreciari te propter bonitatem
				<lb/>et liberalitatem que in te consistant. Et dixit: quando reputaveris
				<lb/>pro malo quod videris in altero, caveas ne tale in te existat.
				<lb/>Et dixit: cum videris canem dimittere dominum et te sequi, prohibeas
				<lb/>eum cum lapidibus quia relinquet te sicut relinquit
				<lb/>dominum suum. Cui dixerunt: qualiter comedis in platea? Respondit:
				<lb/>quia in platea famesco. Et vidit quendam orantem Deum
				<lb/>ut concederet sibi sapienciam; cui dixit: non ores propterea sed
				<lb/>coneris ad discendum pocius. Et dixit: in qualibet virtute
				<lb/>humana est utile magis consequi, nisi in locutione. Et dixit:
				<lb/>commendare aliquem super eo quo caret est inhonestum et turpe.
				<lb/>Et erat quidam pictor tempore quo, qui factus est physicus; cui
				<lb/>dixit: existimo, quia scivisti quod error picture patebat oculo et
				<lb/>error medicine latebat sub terram, propterea, omissa pingendi
				<lb/>arte, factus es medicus. Et vidit quendam formosum facie, tamen
				<lb/>ignarum; cui dixit: o quam bona domus, et malus hospes! Et
				<lb/>vidit quendam inscium stantem super lapidem; cui dixit: lapis
				<lb/>super lapidem. Et consueverat dehonestare odientes scienciam.
				<lb/>Et quadam die ascendens in altum locum clamavit: o vos omnes,
				<lb/>convenite; et convenientibus dixit: non vos voco, immo homines.
				<lb/>Et quesiverunt: quid sunt divicie? Respondit: abstinere a
				<lb/>cupiditatibus. Et quesiverunt: quid est amatorium? Respondit:
				<pb n="436"/>
				<lb/>infirmitas hominis que consistit in vagacione et in exclusione a
				<lb/>quolibet alio cogitatu. Et infirmatus est et visitaverunt eum amici
				<lb/>sui dicentes ei: ne timeas, quia hoc a Deo est. Et respondit:
				<lb/>propterea timeo magis mihi. Et vidit quendam senem tingentem
				<lb/>capillos suos; cui dixit: quia canos occultas, non propter hoc
				<lb/>senectutem ascondis. Et vidit quendam stultum cum anulo aureo
				<lb/>et dixit ei: magis te dedecorat aurum quam ornet. Et dixit:
				<lb/>pocius eligas adire medicum quam eum ad te venire, quia necesse
				<lb/>habes medelam querere donec fueris sanus et fortis et
				<lb/>non, cum naturam superaverit egritudo, veniat ad te medicus;
				<lb/>similiter dico de medico anime. Et dixit: quando volueris aliquem
				<lb/>corripere, non te geras velut homo optans de alio habere
				<lb/>vindictam, immo agas velut medicus ipsum curare volens. Et
				<lb/>cum volueris corripere te ipsum, exponas te sicut se medico
				<lb/>eger exponit. Et interrogaverunt: quid agendum est ut homo
				<lb/>non irascatur? Respondit: recordetur semper quod non necesse
				<lb/>est ut sibi semper serviatur, sed quod aliqua vice serviturus
				<lb/>est, nec oportet quod iugiter obediatur ei sed interdum obediat
				<lb/>alteri, nec est necessarium quod coleretur ab aliis semper,
				<lb/>vero ut patiatur et ipse: et cum hoc fecerit, debilitabitur ira
				<lb/>ipsius. Et vidit Alexandrum coram quo stabat versificator quidam
				<lb/>laudans eum; et ipse, assumens panem, cepit comedere; cui dixerunt:
				<lb/>quid est quod agis? Respondit: hoc ago quod utilius
				<lb/>est quam audire mendacia. Et dixit: si bene egeris ad quod te
				<lb/>conlaudant, non eris melior propter hoc. Et dixit: non loquaris
				<lb/>adversus aliquem priusquam audias eloquia sua et preceperis
				<lb/>comparationem sciencie eius et tue; et si receperis quod ille
				<lb/>sit te melior, taceas nitens aliquid adipisci ab eo; quod si eo
				<lb/>melius te habueris, audacter proferas quod volueris. Et dixit discipulis:
				<lb/>si quis dederit vobis bonum cum amore consilium, ei
				<lb/>prestate cum amore obedienciam. Et dixerunt ei: quis est qui
				<pb n="437"/>
				<lb/>prevalet magis anime sue? Respondit: quem cupitates sue non
				<lb/>vincunt. Et dehonestaverunt quidam deliciosi vitam Dyogenis, et
				<lb/>respondit: si vellem possem vivere vitam vestram, vos tamen,
				<lb/>si velletis, non possetis vivere meam. Et dehonestavit eum quidam,
				<lb/>cui respondit: nolo contendere tecum super re in qua ille
				<lb/>qui obtinebit vilior reputetur contemptor, quia ex eo quod est in
				<lb/>tuo vase locutus es, et vas omne iuxta id quod continet manat.
				<lb/>Et dixerunt ei: etiam loquendo te dehonestavit in absencia tua.
				<lb/>Respondit: si percuteres me in absencia mea, non curarem. Et
				<lb/>vidit quosdam conantes mulierum obtinere amorem ex largitione
				<lb/>bonorum vestium et multorum clenodiorum. Qui dixit eis: vos
				<lb/>mulieres instruitis divites amare, non maritos. Et dixit: respondens
				<lb/>dehonestatori inhoneste est vilis, et nobilis est respondens
				<lb/>dehonestatori cum patiencia. Et dixit: non est thesaurus melior
				<lb/>quam sensus sive discrecio, nec paupertas improbior quam ignorancia,
				<lb/>nec melior amicus quam bonus mos, nec gubernator melior
				<lb/>quam fortuna, nec hereditas melior bono documento. Et dixit:
				<lb/>infirmitas est corporis carcer, et tristicia carcer anime. Et dehonestavit
				<lb/>eum quidam generosus ob vilitatem sui generis, cui respondit:
				<lb/>mea sublimitas a me incipit, tua in te desinit. Et
				<lb/>stabat Dyogenes cum uno in silencio; cui dixerunt: quare non
				<lb/>loqueris? Respondit: virtus boni viri consistit in auribus,
				<lb/>alterius vero in lingua. Et dixerunt ei: talis vult te occidere.
				<lb/>Respondit: si fecerit, maius damnum inferret sibi quam mihi.
				<lb/>Et dehonestavit eum quidam nec respondit; cui dixerunt: quare
				<lb/>non respondes? Respondit: non possum magis eum dehonestare
				<lb/>quam ipse se ipsum dehonestavit, quia dehonestavit eum qui
				<lb/>ipsum non dehonestaverat. Et dixit quidam: quomodo turbari
				<lb/>faciam inimicum? Respondit: quod sis bonus valde. Et dixit:
				<lb/>si volueris magnificare bonitates tuas in oculis hominum, non
				<lb/>reputes eas magnas apud tuos. Et dixit: si dederis potestatem
				<pb n="438"/>
				<lb/>amico tuo ut suos pedes tuis superponat, superponet in crastinum
				<lb/>collo tuo. Et dixit: mulier est inevitabile damnum. Et dixit:
				<lb/>qui bonum facit propter ipsum bonum, unicuique bene facere
				<lb/>debet et coram quocumque laudatore suo vel dehonestatore. Et
				<lb/>quesiverunt: quando cognoscitur amicus? Respondit: in necessitatibus,
				<lb/>quia in gaudio quilibet est amicus. Et dehonestavit eum
				<lb/>quidam, nec indignatus est; cui dixerunt: qualiter non indignaris?
				<lb/>Respondit: iste talis vel est veridicus vel mendex; si veridicus,
				<lb/>ob veritatem non irascar, si mendax, quanto magis deest
				<lb/>indignationis causa, ex quo nescit quod dicit. Et audivit
				<lb/>quendam multa dicentem; cui dixit: acquiesce tuis auribus, quia
				<lb/>propterea habuisti duas aures et os unum, ut plus audias quam
				<lb/>loquaris. Et dixit cuidam regi: veni ad te propter fiduciam quam
				<lb/>de te gero, et recepi malam responsionem pacienter. Et quesivit
				<lb/>Alexander: cum quibus possem assequi bona premia Dei? Respondit:
				<lb/>bene operando. Et transivit per quendam custodem
				<lb/>capientem vectigal: cui dixit custos: defers aliquid? Respondit:
				<lb/>sic. Et deposuit onus in terra, in quo nihil inveniens decimarius
				<lb/>ille dixit: ubi est quod ferre te dixisti? Et discoperiens pectus
				<lb/>suum dixit: hic est quod ferre me dixeram. Et vidit iuvenem
				<lb/>decorum, sapienciam inquirentem, cui dixit: bene agis, fili, volens
			<lb/>decori corporis anime pulcritudinem convenire.</p>
			<p><lb/>SOCRATES in greco vult dicere iusticie observator. Natus
				<lb/>fuit Athenis; qui reliquit tres masculos, et quia fecerunt
				<lb/>eum contrahere contra consuetudinem suam, facientes scilicet
				<pb n="439"/>
				<lb/>bonos cum bonis contrahere ut genus durabile fieret inter eos,
				<lb/>contraxit cum crudeliore muliere que in terra sua erat, ut
				<lb/>ex tollerancia nescietatis eius et suorum malorum morum, esset
				<lb/>sibi facilius tollerare simplicitates communiter seu hominum ignorancias.
				<lb/>Et adeo voluit sapienciam honorare quod sequaces
				<lb/>suos impedivit; nam pro bono habuit quod sciencie non scriberentur
				<lb/>in cartis, dicens quod sciencia est res pura et munda,
				<lb/>ergo conveniens est quod solum in puris animabus recondatur,
				<lb/>non in cartis vilibus et mortuis pergamenis. Et ideo non
				<lb/>composuit aliquem librum, nec discipulos per libros instruxit,
				<lb/>immo eloquio tantum disciplinabili eos voluit esse contentos. Et
				<lb/>hoc didiscerat a suo magistro Thimeo. Nam cum ipse Socrates,
				<lb/>tunc puer existens, diceret eidem: qualiter in libro non permittis
				<lb/>recondi documenta que a te audio? Respondit et dixit: qualiter
				<lb/>cupis pelles viles mortuarum bestiarum et ingenia nobilia virorum
				<lb/>abhorres? Pone quod aliquis, in via tibi occurens, de quadam
				<lb/>questione sua tuam scienciam seu tuum consilium requireret;
				<lb/>essetne bonum ut diceres sibi sustinendum esse quosque,
				<lb/>domum revertens, de ipsa questione consuluisses libros tuos?
				<lb/>Numquid honestius esset ad mentem internam recurrere, statimque
				<lb/>de facili eundem dubitantem expedire? Nitaris igitur
				<lb/>mente recondere que addiscis, non in cartis. Et sic hac semita
				<lb/>Socrates incessit. Ipse Socrates ydola prohibuit adorari, illum
				<lb/>dicens adorandum qui omnis materie creator existit, et non adorandam
				<lb/>materiam ydolorum, quam fecit ipse creator propter
				<pb n="440"/>
				<lb/>te, neque ipsorum formas, quas tu ipse forte fecisti. Et ob hoc
				<lb/>documentum, condemnacionem mortis accepit a XII iudicibus
				<lb/>Athenarum, qui mandaverunt ei toxicum bibere quod opium
				<lb/>nominatur. Et hoc autem multum doluit rex illius patrie, tamen
				<lb/>non potuit sentenciam revocare, sed mortem ipsius fecit
				<lb/>aliquamdiu prorogari. Navis enim una quam ipse rex cum
				<lb/>magnis enceniis destinare ad ydolorum domum certis temporibus
				<lb/>consueverat, moram contraxerat, occasione adversitatis ventorum,
				<lb/>et ipse in consuetudine habebat non occidere quemquam
				<lb/>quousque navis reverteretur Athenas. Inclusus igitur in carcere,
				<lb/>visitabatur ab amicis; inter quos unus eius socius cui nomen
				<lb/>erat Euclites, dixit ei: navis regis aplicabit forte cras aut
				<lb/>prius oras, et nos interim, quod tu servaris, dare volumus
				<lb/>pecuniam custodibus tuis ut te secrete, cras, summo mane, dimittant;
				<lb/>tu autem, Romam pergens et ibidem commorans,
				<lb/>Atheniensium potenciam regisque eorum amplius non timebis.
				<lb/>Cui respondit: quod habeo non valet quadringentos argentheos.
				<lb/>Cui dixit Euclites: bene scio te habere non posse quod petunt,
				<lb/>sed nos satis habemus pro te et cum magno desiderio satisfaciemus
				<lb/>custodibus, ad hoc ut evadas. Quibus Socrates respondit:
				<lb/>hec civitas, a qua ista pacior, est locus mee generationis et
				<lb/>facit mihi hec non quia merear sed quia confuto opera iniusta,
				<lb/>sicut non credere in Deum verum et adorare ydola vana; et
				<lb/>propter hoc me occidunt. Si ergo ista mee nationis gens me ita
				<lb/>propter veritatem persequitur, hoc idem facient quocumque ivero,
				<lb/>quia nunquam omittam veritatem tueri et opponere me mendaciis.
				<pb n="441"/>
				<lb/>Et romani minus miserebuntur mei quam isti qui sunt de terra
				<lb/>mea. Cui dixit Eucliton: memoreris filiorum tuorum et uxoris,
				<lb/>quam male erit eis post mortem tui. Et respondit: melius erit
				<lb/>eis hic quam Rome, nam hic fruentur, ut spero, vestro consilio
				<lb/>et tutela. Et adveniente tercia die venerunt mane eius discipuli,
				<lb/>sicut moris eorum erat, et invenierunt quod illic fuerant XII
				<lb/>iudices qui iam solverant eum a compedibus; et stantes dicti
				<lb/>discipuli cum eo interrogaverunt eum super quibusdam anime
				<lb/>dubiis; cum quo locuti sunt diu, donec complevit sermonem
				<lb/>suum ita pulcre sicut facere consueverat tempore maioris alacritatis
				<lb/>quam numquam consuevisset habere. Illi vero multum
				<lb/>admirabantur tantam in homine costanciam, quare ipsam mortem
				<lb/>sperneret. Et dixit Simen, unus ex discipulis suis: inquirere
				<lb/>a te documenta, in hoc statu posito, scimus esse nimis grave;
				<lb/>hec vero omittere, nobis est valde damnosum, cum in terra
				<lb/>post te non dimittas aliquem tibi in sana doctrina secundum.
				<lb/>Quibus Socrates respondit: non omittatis querere quantum vultis,
				<lb/>quia vestra inquisitio mea est alacritas. Et locuti sunt diu de
				<lb/>esse anime et pervenerunt finetenus ad ea que scire voluerunt.
				<lb/>Post quesiverunt super statu mundi, super motu celi et super
				<lb/>compositione elementorum; quibus omnibus respondit exponens
				<lb/>eis multa de divinis. Et postquam complevit hec, dixit: Existimo
				<lb/>quod iam prope est hora mortis; volo balneari et dicere oraciones
				<lb/>ut nullum oporteat haberi laborem post mortem. Et vos
				<lb/>interim, abscedite, si placet. Tunc ipse intravit quandam domum
				<lb/>et balneavit se et orationes egit; post hec exivit, vocans fllios
				<lb/>et uxorem quos castigavit, et expedivit se de eis, remittens eos.
				<lb/>Tunc dixit Eucliton: quid precipis nos facere de tuis filiis et
				<lb/>uxore? Respondit: non aliud quam semper precipere consueveram
				<lb/>scilicet ut, benefaciendo erga omnes ut tenemini et potestis,
				<lb/>animas vestras dirigatis ad illum qui vos creavit. Tunc advenit
				<lb/>quidam a XII iudicibus missus, dicens: O Socrates, bene scis
				<pb n="442"/>
				<lb/>quod non sum ego ille qui te occido, sed illi iudices a quibus
				<lb/>mittor qui mihi precipiunt te occidere, cum tu sis melior homo
				<lb/>qui ad hunc locum pervenerit; ecce medicina: bibe eam, patiaris
				<lb/>quod vitare non potes. Respondit Socrates: facio; tu es sine
				<lb/>culpa. Et accipiens bibit eam. Et cum viderunt eum bibere, irruperunt
				<lb/>ab eis qui aderant amicis magni gemitus et ploratus.
				<lb/>Qui, reprehendens eos, dixit: nonne remisi hinc mulieres, ut
				<lb/>non ipse facerent que vos facitis? Et cepit deambulare dicens:
				<lb/>o Deus, miserere mei. Cum vero postmodum, pedibus irrigentibus
				<lb/>et stupidis, iacere cepisset, unus de suis pedes sibi pupugit cum
				<lb/>una subula, querendo ab ipso Socrate sic: sentis puncturam
				<lb/>quam tibi facio in pedibus? Respondit: minime. Et invalescente
				<lb/>rigore ut etiam post pedes crura penitus occupasset, pupugit eum
				<lb/>similiter in cruribus interrogando au sentiret puncturam. Qui
				<lb/>respondit se nichil sentire. Post hec crevit rigor frigoris usque
				<lb/>ad latera et costas; Socrates autem dicebat eis quo modo frigus
				<lb/>semper superius ascendebat, et quod quando perveniret usque
				<lb/>ad cor, tunc moreretur. Cui dixit Eucliton: O domine, fons sciencie
				<lb/>et sapiencie, quousque faris in sensu tuo, corripe nos. Et
				<lb/>respondit: non vos moriens aliter corripiam quam feci vivens.
				<lb/>Tunc, extendens manum, accepit manus Euclitonis applicans eas
				<lb/>sue faciei; cui dixit Eucliton: domine, precipe mihi quod vis.
				<lb/>Et ipse responsum non dedit; post hec, elevans oculos, dixit:
				<lb/>presento animam meam suo et omnium creatori. Et in hiis
				<lb/>mortuus est. Eucliton autem clausit eius oculos, et eius maxillas
			<lb/>constrinxit.</p>
			<p><lb/>Et Socrates dimisit XII milia inter discipulos et discipulorum
				<lb/>discipulos: et ordinavit homines dividendo eos tribus ordinibus,
				<lb/>in sacerdotes scilicet, regem et populum; et ordinacio
				<lb/>sacerdotum erat super ordinacionem regum, et ordinacio regum
				<lb/>super ordinacionem populi, quia sacerdotes debent rogare Deum
				<pb n="443"/>
				<lb/>pro se, rege, et populo, rex pro se et populo, populus autem
			<lb/>pro se tantum.</p>
			<p><lb/>Et fuit Socrates rubei coloris, competentis magnitudinis,
				<lb/>calvus, decorus facie, expansus humeris, grossorum ossium, modice
				<lb/>carnis, oculorum nigrorum, lentarum palpebrarum, multi silencii,
				<lb/>membrorum quietorum; cum ambulabat respiciebat terram
				<lb/>multa cogitans; cum loquebatur movebat digitum qui dicitur
				<lb/>index. Vixit LXXXII annis et scribi fecerat in suo sigillo: patiencia
				<lb/>et credulitas Dei faciunt hominem vincere. Et in suo
				<lb/>cingulo scriptum erat: per considerationem et aspectus finis,
				<lb/>acquiritur salus anime et corporis. Et misit leges, quas statuit,
				<lb/>in orientem, occidentem, septentrionem et meridiem, ita quod
				<lb/>non remansit homo in tota terra illa qui non gubernaret se per
			<lb/>illas.</p>
			<p><lb/>Et dixit: primum in quo figas voluntatem tuam sit servare
				<lb/>iusticiam divinam et servire ei, et niti ad obediendum voluntati
				<lb/>sue, non cum sacrificio tantum, immo non faciendo iniustum
				<lb/>nec iurando sacramento fallaci. Et dixit: sapiencia est schala
				<lb/>sapientis, qua qui caruerit non potest stare circa Deum. Et
				<lb/>dixit: sicut eger evadit ab infirmitate suffragio medicine, ita
				<lb/>infidelis liberatur ab infidelitate per legem. Et dixit: ob iusticiam
				<lb/>assecurantur anime. Et dicebat cum se statuebat ad demonstrandum:
				<lb/>ego sum seminator, et virtutes anime sunt semina,
				<lb/>et studium est aqua cum qua creantur; et cuius semina non
				<lb/>fuerint munda et aqua non fuerit sufficiens, suum seminare non
				<lb/>potest proficere. Et dixit: mirandum est de illo qui obliviscitur
				<lb/>ob istum mundum finibilem, bona alterius mundi infinibilis. Et
				<lb/>cum vidit se cum rege qui eum occidit, dixit ei rex: tu es ille
				<lb/>qui derridebas nos, prohibens adorare ydola. Respondit ei Socrates:
				<lb/>non est bonum Socrati, et est bonum regi. Et dixit rex:
				<lb/>qualiter est hoc? Respondit: quia bonum non est sapienti bonum,
				<lb/>vero non sapienti; quia sapiens, propterea quod Deum cognoscit
				<pb n="444"/>
				<lb/>et novit quod placet ei, non indiget alicuius quod divertat a
				<lb/>maliciis; nam ex se exequitur quod eum oportet facere de voluntatibus
				<lb/>Dei; et qui non est sapiens indigit eo quod divertere
				<lb/>faciat a maliciis. Et propter hoc posuerunt ydola facientes credere
				<lb/>illa esse dominos eorum ut timerentur et ex hoc recederent
				<lb/>a malis operibus; que, velut mortua, nec obesse valeant nec
				<lb/>prodesse. Et dicit: bona anima diligit bonum mandans id fieri,
				<lb/>et perversa diligit malum mandans id fieri. Et dixit: bona anima
				<lb/>plantat bonum et fructificatio sua est salvatio, et anima mala
				<lb/>plantat malum et fructificatio sua est damnatio. Et dixit:
				<lb/>bona anima cognoscitur eo quod de levi recipit veritatem, et
				<lb/>mala de levi mendacia. Et dixit: cum anima dubitat in re dubia
				<lb/>et adheret manifesto, signum est quod est intelligens. Et dixit:
				<lb/>anime bonorum dolent in operibus malorum, et anime malorum
				<lb/>dolent in operibus bonorum. Et dixit: qui cupiditates imitatur,
				<lb/>finaliter est perdens et est cito dehonestatus, et qui odit eas
				<lb/>est cito acquirens et in fine commendatur. Et dixit: anima bona
				<lb/>salvat se ipsam et alie salvantur per eam; male autem perdit
				<lb/>se ipsam et alie perduntur per eam. Et dixit: anime similes
				<lb/>conveniunt et dissimiles disconveniunt et contrariantur ad invicem.
				<lb/>Et dixit: anima est agnitrix omnium rerum; ergo qui
				<lb/>cognoscit animam cognoscit omnia, et qui non cognoscit eam
				<lb/>nichil cognoscit. Et dixit: anima est iacinctus incomparabilis, et
				<lb/>qui cognoscit eum non est contentus eo [nisi] in eo quod
				<lb/>convenit. Et dixit: qui sibi est parcus, alteri est magis parcus,
				<lb/>et qui sibi liberalis est, alteri magis est liberalis. Et dixit: bone
				<lb/>anime sufficit modicum documenti, et mala cum multo non proficit.
				<lb/>Et dixit: si taceret ignorans, molestas discordias cogitatus
				<lb/>minime pateretur. Et dixit: sex sunt nunquam amittentes tristiciam;
				<lb/>ille qui nunquam obliviscitur despectionis que fit sibi:
				<lb/>invidus novas habens divicias; qui moratus est diu cum sapiente
				<pb n="445"/>
				<lb/>et non potuit cum eo proficere; dives qui nititur se pauperem
				<lb/>videri; qui nititur ad statum incompetentem sibi et qui
				<lb/>moratus est cum sapiente semper et non est talis qualis ipse.
				<lb/>Et dixt: qui instruit malam animam est sicut qui domitat fortem
				<lb/>equum, cui si modicum remittuntur habene, fit impotens sui regiminis.
				<lb/>Et dixit: non reputes iram illius qui contentus est vanitatibus.
				<lb/>Et dixit: hominem uti multum amore hominum facit
				<lb/>malum lucrari amicum; et elongari multum ab eis, multum facit
				<lb/>acquirere suam inimiticiam: ergo non assuescas eos nec elongeris
				<lb/>ab eis multum. Et dixit: melior est bono qui facit bonum,
				<lb/>et malo peior qui operatur malum. Et dixit: sensus seu discrecio
				<lb/>sunt dona Dei, et scienciam acquirit homo per seipsum. Et dixit:
				<lb/>sapiens est medicus legis et peccunia est infirmitas legis; et cum
				<lb/>medicus non potest se ipsum curare, quo modo alium curabit?
				<lb/>Et dixit: non eris completus donec assecuretur de te inimicus;
				<lb/>ergo, qualis eris si non assecurabitur de te tuus amicus? Et
				<lb/>dixit: cavete ab illis qui vestra corda abhorrent. Et dixit:
				<lb/>non est laudabilis vita nisi duobus, scilicet ei qui scit et loquitur
				<lb/>et ei qui audit et intendit. Et dixit: mundus assimilatur vie
				<lb/>habenti cardos tectos in terra, quos ignorans calcat incedens
				<lb/>et eis offenditur, et sciens divertit ab eis. Et dixit: qui diligit
				<lb/>mundum laborat in eo et qui abhorret quiescit securus boni finis,
				<lb/>cum ab eo recesserit. Et dixit: quomodo est simplex qui certus
				<lb/>est cedere mundo et nititur populare ipsum et edificare in eo!
				<lb/>Et dixit: quodlibet fructum habet; et fructus habendi modicum
				<lb/>est quies et bonitas anime. Et dixit: mundus est velut ignis
				<lb/>accensus; si sumatur modicum ad illuminandum viam, evaditur
				<lb/>a calefactione ipsius; si multum assumit aliquis ad illustrandum,
				<lb/>cremat eum. Et dixit: qui ponit cogitatum suum in mundo perdit
				<lb/>animam, et qui ponit in anima odit mundum. Et dixit: qui diligit
				<lb/>mundum, unum duorum incurret: vel invidiam maioris
				<pb n="446"/>
				<lb/>sui, vel despectionem minoris. Et dixit: qui habere nititur aliquid
				<lb/>quo invidetur sibi, habet inimicitiam cum eo qui nititur pro
				<lb/>eodem, et qui habet inimicum paratus est cadere gravi casu,
				<lb/>iuxta condicionem eius. Et dixit: qui querit mundum, si obtinebit
				<lb/>eum que cupiditas dimittere alii, et si non habuerit morietur
				<lb/>cum illa despectione. Et dixit: hic mundus est transitus ad
				<lb/>alium mundum; ergo qui parat se necessariis singulis huius
				<lb/>transitus, assecuratus est non transire per pericula. Et dixit: qui
				<lb/>assumit de hoc mundo magis quam sufficiat, assumit quod non
				<lb/>proficit, et qui sumit quod sufficit solum, salvatur. Et dixit:
				<lb/>non impediatis animas vestras in acquisiciones mundalium,
				<lb/>sed sitis sicut aves celi qui cum volant ex nido, mane, non cogitant
				<lb/>nisi acquirere escam unius refectionis et non ultra quam
				<lb/>sufficit; et sicut bestie silvarum que, descendentes a montibus
				<lb/>ad querendam escam, ventres replent et revertuntur ad caveas
				<lb/>suas. Et dixit: error cognoscitur ex fine malo qui sequitur ex
				<lb/>errore; ergo non potes rectum cognoscere usquequo erretur.
				<lb/>Et voluit Plato facere iter et dixit Socrati: munias me. Qui respondit:
				<lb/>dubites de hiis quos cognoscis et caveas de hiis quos
				<lb/>non cognoscis; non devies, non ambules discalciatus, non de
				<lb/>nocte; non gusta plantam ignotam, incedas certa via licet
				<lb/>sit multum longa, nec ostendas devianti errorem quia intruetur
				<lb/>a te, et eris inimicus. Et dixerunt Socrati: quare nunquam
				<lb/>te videmus tristem? Respondit: quia careo eo, quo habito, compellerer
				<lb/>contristari, scilicet rerum abundancia. Et dixit: si
				<lb/>non poteris carere mulieribus, utere eis sicut carnibus morticinis
				<pb n="447"/>
				<lb/>que non comeduntur nisi necessitatis causa et, si plusquam
				<lb/>sufficit comedatur de eis, interimunt. Et dixit: duo sunt
				<lb/>laudabilia bona, lex scilicet et sapiencia; nam lege cohibemur a
				<lb/>peccatis, et sapiencia acquirimur bonitates. Et dixit qui vult
				<lb/>habere quod cupit, cupiat quod habere potest. Et interrogaverunt
				<lb/>in quo confert hominibus rex. Respondit: non permittit unum
				<lb/>alium offendere. Et associavit se diviti cuidam in itinere; et advenientibus
				<lb/>latronibus dixit dives: malum est mihi si me cognoscant.
				<lb/>Et Socrates dixit: bonum est mihi si me cognoscant. Et
				<lb/>dixit: decet sensatum amittere tempus in hoc mundo in duobus,
				<lb/>videlicet aut in eo quod facit habere gaudium in hoc mundo et
				<lb/>in alto, aut in eo quod facit bonam famam in isto. Et dixit: hic
				<lb/>mundus est delectatio unius hore et dolor plurium, et alius est
				<lb/>modica patiencia et longa alacritas. Et dixit: pugna cum cupiditatibus
				<lb/>vincentibus animam, usquequo vincas eas, sicut est
				<lb/>ebrietas et ira, et sis hominibus sicut eos volueris esse tibi. Et
				<lb/>dixit: quicumque docet te verbum unum sapiencie, maxime benefacit
				<lb/>tibi et exhibet tibi melius quam thesaurum. Et dixit:
				<lb/>non iures per Deum ob aliquod lucrum alicui veridico quia
				<lb/>alii te suspicabuntur mendacem, et alii cupidum pecunia. Et dixit:
				<lb/>si contra te irascatur amicus, paciaris eum tempore ire, et
				<lb/>quando sedabitur ire, tunc culpes eum. Et dixit: non ponatis
				<lb/>dona vestra nisi in locis propriis, quia plures simplices exhibent
				<lb/>non indigentibus et prohibent indigentibus. Et dixit: dic bona
				<lb/>de amico tuo cui vis occurrere, eo quod inicium amoris est benedicere
				<lb/>et inicium odii male dicere. Et dixit: oportet regem
				<lb/>elongare se a malis, quia male ab illis facta imputantur eidem.
				<lb/>Et dixit: vita absque disciplina non est hominis vita. Et dixit:
				<lb/>maior rectificatio est observare opiniones, cupiditates refrenare,
				<lb/>et malos mores abolere. Et dixit: qui errat priusquam constet
				<lb/>scire veritatem, sui erroris indulgenciam meretur. Et dixit:
				<pb n="448"/>
				<lb/>qui munit animam suam ad tolerandas ignorancias hominum,
				<lb/>potest esse acceptus propriis et comunibus adversus. Et dixit
				<lb/>cuidam iniurianti sibi dicendo quod erat vilis generii: ego minus
				<lb/>valeo propter genus meum, ut dicis, et genus tuum propter te.
				<lb/>Et dixit: disputari super re cuius vitari non potest veritas, est
				<lb/>ignorancia. Et dixit: melius inter omnia existens est medium.
				<lb/>Et dixit: homines in hoc mondo sunt figure in foliis libri, cuius,
				<lb/>uno aperto folio, apparent que sunt in illius facie, et que sunt
				<lb/>a parte altera occultantur. Et dixit: qui multum currit, multum
				<lb/>cespicat. Et dixit: si sensus hominis non dominatur aliis existentibus
				<lb/>in homine, annullabitur aliis vincentibus ipsum. Et
				<lb/>dixit: qui non discernit inter bonum et malum est bestia. Et
				<lb/>dixit: amicus bonus est qui facit ipsum divertere versus bonum,
				<lb/>et robustus qui aufert damna, et bona vita est bona acquisitio
				<lb/>et moderate expense. Et scripsit regi quando mortuus fuit
				<lb/>eius filius: Deus stabilivit hunc mundum domum tempestatum,
				<lb/>et alium mundum domum leticiarum et remuneracionum, et statuit
				<lb/>tempestates huius mundi occasiones remuneracionum alterius
				<lb/>mundi. Et dixit: nemo reputatur sapiens quousque vincat cupiditates
				<lb/>sui cordis. Et dixit: mundus predicat illis qui remanet
				<lb/>propter illos qui recedunt. Et dixit: mundus est perdicio
				<lb/>unius et predicacio alterius. Et dixit: qui confidit in mundo isto
				<lb/>sciendo qualis est, decipitur, et qui suspicatur in eo vere sollicitus
				<lb/>est. Et dixit: eventus rerum ad voluntatem hominis, facit
				<lb/>perdere sensum. Et dedit ei unus ex discipulis suis quoddam;
				<lb/>quo recepto, statim incepit plorare. Et interrogaverunt: quare
				<lb/>ploras? Respondit: quia procuravi amorem perdere ex receptione
				<lb/>muneris. Et dixit: patri et matri studeas talis esse, quales filios
				<lb/>tuos volueris esse tibi. Et dixit: non rideas neque irascaris
				<lb/>multum, quia ista duo sunt opera fatuitatis. Et dixit: de eo quod
				<lb/>verecundemur facere convenit ut verecundemur loqui. Et dixit:
				<pb n="449"/>
				<lb/>pugna cum cupiditatibus iuventutis tue reprimens eas quia istud
				<lb/>est pulcrius vestimentum quo indui possis. Et dixit: cave a delationibus
				<lb/>ne fiant de te et contra te, licet sint mendacia, quia
				<lb/>non omnes cognoscunt veritatem et singuli habent aures. Et
				<lb/>misit Plato significando sibi: interrogo de tribus, ad que si responderis
				<lb/>discipulus tuus ero; qui sunt illi homines quorum
				<lb/>magis misereri debet? Et propter quid negocia hominis male
				<lb/>incedunt? Et propter quid recipiet homo bonam retribucionem
				<lb/>a Deo? Respondit: hi quorum miserendum est sunt tres: quorum
				<lb/>unus est bonus qui est in regimine mali, est enim iste semper
				<lb/>dolorosus super eo quod videt et audit; alter est sensatus gubernatus
				<lb/>per pravum, quia semper est in dolore et tristicia;
				<lb/>tercius est liberalis quem oportet petere ab avaro, quia hec est
				<lb/>magna angustia. Et incedunt male negocia hominum, cum bonum
				<lb/>consilium fuerit in eo qui non auditur, et arma in eo qui non
				<lb/>utitur, et divitie in eo qui non expendit. Et bonam retribucionem
				<lb/>recipit homo a Deo multum placendo sibi et in obediendo plurium,
				<lb/>et cavendo a peccatis. Et venit tandem Plato ad eum
				<lb/>et factus est discipulus eius queusque finivit vitam suam. Et
				<lb/>dixit: despicite mortem et vivent anime vestre, et sequamini iusticiam
				<lb/>et salvi eritis. Et dixit: Quies sapientis est invencio
				<lb/>veritatis et quies ignorantis est invencio vanitatis. Et dixit: decet
				<lb/>sensatum loqui cum ignorante sicut loquitur medicus cum infirmo.
				<lb/>Et dixit: qui querit mundum a dolore non potest excludi,
				<lb/>nam, si non habet quod cupit, dolet, quia non habet illud; si
				<lb/>habet timet ne perdat illud. Et ille qui est de non perdendo
				<lb/>securus, dolebit cum perdet illud post obitum suum. Et dixit
				<lb/>cuidam discipulo suo: fili, sufficiat tibi comedere quod famem
				<lb/>auferat et bibere quod sitim extinguat, induere quod te operiat;
				<lb/>et famuleris anime tue nec habeas per quod decipias alium;
				<lb/>sequaris bona opera et disce sapientiam a melioribus qui fuerunt
				<lb/>tuo tempore, vitans laqueum quem mulieres parent viris quia
				<lb/>est impeditor et disturbatur sapiencie, et facit assequi malum
				<lb/>statum. Et dixit: querens mundum est brevis vite et multi cogitatus.
				<pb n="450"/>
				<lb/>Et dixit: qui querit mundum est sicut mare intrans,
				<lb/>de quo, si evaserit, dicitur quod exposuit se fortune; et si moriatur
				<lb/>dicitur quod decepit se. Et dixit: querens mundum est
				<lb/>sicut qui, videns zarab, credit esse aquam de qua sacietur et
				<lb/>dum, cum cruciatu et labore, illic venit, invenit se elusum in
				<lb/>spe sua et remanet siticulosus perdens suum laborem; zarab est
				<lb/>quum, ex repercussione solis, testucia per prata videntur a longe
				<lb/>velut aqua. Et dixit: vita hominis in hoc mundo est velut umbra
				<lb/>non habens hominem firmum, propter quod mutatur de loco ad
				<lb/>locum. Et dixit: homo in mundo eat penosus in omnibus statibus
				<lb/>suis, quia non remanet sibi quod lucratur a rebus suis,
				<lb/>nec suis delectacionibus datur aliqua perseverancia, et habet iugiter
				<lb/>angustias de amicis suis quos perdit in eo. Et dixit: amor
				<lb/>mundi huius facit auditus surdescere ab audienda sapiencia, et
				<lb/>facit cecitatem visus ut non videat lumina veritatis. Et dixit:
				<lb/>amor mundi huius facit lucrari invidiam et revocat a bene faciendo.
				<lb/>Et dixit: iste mundus deserentem absolvit in ostendendo
				<lb/>sibi sui mutacionem et querentem eum decipit in presentando
				<lb/>ei aliquam delectationem, demum ad amaritudinem multam intendit.
				<lb/>Et dixit: qui vult uti veritate magis rege, nitet sibi
				<lb/>servire. Et dixit: qui servit alii magis quam sibi, non est liber.
				<lb/>Et dixit: nisi super eo cuius sciveris veritatem [loquaris],
				<lb/>nec opereris nisi prout convenit, nec incipias aliquid quod ad
				<lb/>bonum finem perducere non possis. Et dixit quidam: o Socrates,
				<lb/>qualiter es pauper! Respondit: si scires quid est paupertas, magis
				<lb/>de tua paupertate quam de mea doleres. Et dixit: maius mirabile
				<pb n="451"/>
				<lb/>mundi est hominem sensatum dolere. Et dixit: mors est
				<lb/>inevitabilis nec abhorret eam nisi qui commisit multam iniquitatem
				<lb/>et modicum iusticie et est securus de damnificatione sua
				<lb/>post mortem ob male commissa. Et dixit: quam manifesta est
				<lb/>bonitas mortis! Ea enim fit transmutatio a mundo dedecoris ad
				<lb/>mundum honoris, a mundo finibili ad mundum perpetuum, et
				<lb/>a mundo stulticie et vanitatis ad mundum sapiencie, veritatis ac
				<lb/>rationis, et a mundo fatigationis ad mundum consolationis et
				<lb/>quietis. Et dixit: ob mortem desistas a tuis contrariis, et occurres
				<lb/>bonis tuis similibus. Et dixit: quam levis est mors illi
				<lb/>qui est certus eius quod accidit ei post eam, et quam gravis
				<lb/>est ei qui est dubius eius quod accidit ei post eam! Et dixit:
				<lb/>melior est mors huius mundi quam vita vituperosa. Et dixit:
				<lb/>qui vivit bona vita, morietur bona morte. Et dixit: mors est
				<lb/>quies eius qui servus est cupiditatis, quia quanto magis elongatur
				<lb/>vita ipsius, tanto magis multiplicantur ipsius cupiditates,
				<lb/>et sic mors festina ei est decentior quam prolixa. Et dixit: mors
				<lb/>mali facit mundum quiescere a maliciis ipsius. Et dixit: mors
				<lb/>est bona bono et malo; bona bono pro recipiendis retribucionibus,
				<lb/>malo ut non incidatur amplius in peccatis suis. Et dixit: vita
				<lb/>indirecte iudicat inter vivos, et mors recte inter mortuos. Et
				<lb/>dixit: quam fedum est plorare pro eo qui occiditur iniuste, et
				<lb/>quam bonum est pro eo qui occidit iniuste quia qui occiditur
				<lb/>iniuste letabitur et tristabitur qui occidit iniuste. Et dixit; qui
				<lb/>veretur aliquid, necesse habet operari per que assecuretur ab eo;
				<lb/>ergo timens peccatorum penes post mortem sic operetur ut vitet
				<lb/>periculum. Et dixit: cum volueris aliquid facere, videas propter
				<lb/>quid fit illud, et si potueris finem consequi labora ad hoc,
				<lb/>si non, desistas. Et dixit: melius est homini quod honoret se
				<lb/>diminute quam inhonoret et se petendo aliquid ab illo qui
				<lb/>pro multo reputat modicum quod concedit, et pro modico reputat
				<lb/>inhonorare se petendo aliquid. Et dixit: non reputes aliquid tibi
				<lb/>fecisse illum qui hoc fecit inhonorando te ipsum, quia maius est
				<pb n="452"/>
				<lb/>damnum inhonorationis quam lucrum quod fecisti. Et viderunt
				<lb/>eum addiscere musicam; cui dixerunt: non verecundaris in senectute
				<lb/>studere? Respondit: maior verecundia in senectute ignorare.
				<lb/>Et vidit quendam iuvenem qui, dissipatis bonis suis, colligebat
				<lb/>olivas et comedebat. Cui dixit: si olive iste sufficerent ad
				<lb/>tui comestionem, non venires ad egestatem. Et dixit: melior rex
				<lb/>est qui vincit suas cupiditates. Et dixerunt ei: quid est illud
				<lb/>quod delectabilius eat? Respondit: acquirere scienciam et audire
				<lb/>rumores nondum auditos. Et dixit: nobilius quod pueri inquirunt
				<lb/>est scientia, qua deviant a malis operibus. Et dixit: melius
				<lb/>quod lucratur homo est fidelis amicus. Et audivit quendam dicentem:
				<lb/>securior est homo ex silencio quam ex multiloquio, quia
				<lb/>per locutionem potest incidi in errorem. Respondit: hoc non
				<lb/>contingit scienti quod loquitur. Et dixit: commodum tacendi
				<lb/>minus est commodo loquendi, et damnum loquendi maius est
				<lb/>damno tacendi. Et dixit: sensatus cognoscitur ex multa taciturnitate,
				<lb/>et ignorans ex multa loquacitate. Et dixit: magnum lucrum
				<lb/>esset tacentis, quando non esset aliud nisi quiescere a disputatione;
				<lb/>quanto magis cum per hoc bonum finem lucretur! Et
				<lb/>dixit: qui per se non tacet, cogitur tacere per alium et minus
				<lb/>apreciabitur. Et dixit: qui tacet donec ad loquendum inducatur
				<lb/>est melior eo qui loquitur donec ad tacendum iubetur. Et dixit:
				<lb/>locutio est in posse hominis donec loquitur, et deinde evadit a
				<lb/>posse ipsius. Et dixit: qui posse habet non loquendi nisi in loco
				<lb/>suo, maius posse habet non negociandi nisi in loco suo. Et dixit:
				<lb/>tacere est bonum in plurimis locis, similiter et loqui. Et
				<lb/>dixit: si homo loquitur cognoscitur si est perfectus aut diminutus
				<lb/>et si taceat dubitatur qualis sit. Et dixit: qui vult loqui, prius
				<lb/>consideret et aspiciat suum verbum, quia melius est quod ipse
				<lb/>inspiciat quam alter. Et dixit uni ex discipulis: si loquaris, nitaris
				<pb n="453"/>
				<lb/>eloquium tuum recte pronunciare, aut taceas. Et dixit:
				<lb/>qui dolet ex eloquio assecuratur quod sit percussus. Et dixit:
				<lb/>despicite mortem quia non habet aliam amaritudinem nisi timorem
				<lb/>sui. Et dixerunt ei: que est bona acquisitio? Respondit:
				<lb/>que crescit expendendo ipsam. Et dixit: hebrietas defedat
				<lb/>animam; et quod peius est bibere, ex illo quod istud efficit? Et
				<lb/>dixit: Qui incedit in mundo secundum sui dispositionem, non
				<lb/>est requirendus ad danda anime consilia, quia non dabit nisi
				<lb/>arbitrio voluntatis in qua quiescit. Et dixit: bonum consilium
				<lb/>ostendit in principio finem rei. Et dixit ei quedam mulier: attende,
				<lb/>senex, quo modo facies tua turpis est. Qui respondit:
				<lb/>nisi esses speculum turbidum, videretur in te melius mea
				<lb/>pulcritudo. Et dixit: qui observat secretum est discretus, et qui
				<lb/>patefacit est insipiens. Et dixit: oportet hominem occultare secretum
				<lb/>sibi commissum, sed gracior est qui occultat quod non
				<lb/>sibi secrete committitur. Et dixit: cum tuum secretum cor
				<lb/>tuum non continet, multo minus continebitur in cordibus aliorum.
				<lb/>Et dixerunt: quare sensatus petit consilium? Respondit: quia
				<lb/>sui voluntatem veretur, que suo sensui vel rationi miscetur. Et
				<lb/>dixit: si sciret qui multum utitur dulcibus, quod medetur
				<lb/>sibi ex comestione acetosorum, non tamen uteretur comestione
				<lb/>ipsorum. Et dixit: qui est bonorum morum, est bone vite et
				<lb/>secure, et homines diligunt eum; et qui malorum morum est,
				<lb/>est male vite, et homines fugiunt eum. Et dixit discipulo: fili,
				<lb/>non confidas in mundo, quia nunquam solvit quod promittit;
				<pb n="454"/>
				<lb/>utere bonis moribus et diligeri. Et castigavit suos discipulos
				<lb/>dicens: assuescatis contenti esse modico et ex hoc cito cognoscetis
				<lb/>meliorationem, et non reputetis pro modico modicum, si
				<lb/>eveniat; quia crescere poterit et multiplicari; et acquiratis amicos
				<lb/>cum amore nec ostendatis eisdem aliquod odii signum. Et
				<lb/>interrogaverunt: quantum differt inter veritaten et mendacium?
				<lb/>Respondit: quantum inter oculum et aurem. Et dixit: querenti
				<lb/>ultram sufficienciam suam, non proficit id quod habet. Et dixit:
				<lb/>suscipe excusacionem hominum ex suis culpis, et amittes hominum
				<lb/>horrorem. Et dixit: facere rectum est ramus bone
				<lb/>extimacionis, et opus iuxta voluntatem actum est astucia, non
				<lb/>industria. Et dixit cuidam discipulo: non confidas in tempore,
				<lb/>quia cito deficit confidenti. Et dixit: fili, non decipieris pulchritudine
				<lb/>iuventutis, nec tui corporis salubritate, quia finis salutis
				<lb/>infirmitas est, et mors est infirmitatis extremum; et non potes
				<lb/>evadere infirmitates mundi, quia non est sine dolore gaudium,
				<lb/>et absque turbine claritas, nec requies sine labore, nec congregatio
				<lb/>sine divisione. Et dixit: eventus mundi sunt aliquibus
				<lb/>amissio, et aliquibus premunitio. Et dixit: quem mundus facit
				<lb/>letari de inimico, equaliter faciet de se inimicum letari. Et dixit
				<lb/>ei quidam: locutus sum de te cum tali, qui dixit quod non noscebat
				<lb/>te. Respondit: qui me non noscit habet defectum, michi
				<lb/>autem nullum efficit defectum ipsum non cognoscere. Et dixit:
				<lb/>qui statuit se in loco convenienti, de mundi periculis est securus.
				<lb/>Et dixit: sensatus est qui exhibet se rectificandum per alium,
				<lb/>nec alios ex se rectificandos assumit. Et dixit: qui amore mundi
				<pb n="455"/>
				<lb/>suam animam replet, tribus replet eam, scilicet paupertate quam
				<lb/>nunquam vitabit ut ad divitias pertingat, fiducia que nunquam
				<lb/>perveniet ad finem, et impedimento sine aliqua expeditione. Et
				<lb/>dixit: indigenti castigatione de celando secreta, nunquam secretum
				<lb/>communicetur. Et dixit: maius est sensato cura procedere,
				<lb/>quam fatuo, ultra. Et quesivit quidam: qualiter aqua maris est
				<lb/>salsa? Respondit: referas mihi profectum quod de hoc habebis,
				<lb/>et dicam tibi. Cui dixerunt: quid lucratus es per scientiam? Respondit:
				<lb/>sum velut homo exspositus littore maris ad videndum
				<lb/>simplices et ignaros qui girant se in undis maris. Et dixit:
				<lb/>libertas est servire homini bono, et quanto magis servit ei, tanto
				<lb/>liberior efficitur. Et dixit: non sequaris cupiditates tuas, et
				<lb/>quiescas in loco perditi. Et dixit: qui querit amicos habere
				<lb/>experiatur primo in se ipso an possit suis repugnare cupiditatibus;
				<lb/>et si poterit, bene vivet cum amicis, si non, valentius est
				<lb/>sibi desistere quam in malis suis moribus gravare eosdem.
				<lb/>Et dixit: mulieres sunt laquei parati, in quos non incidet nisi
				<lb/>aut volens, aut incautus. Et dixit: nullum est maius impedimentum
				<lb/>ignorancia, nec malum molestius muliere. Et vidit mulierem
				<lb/>ferentem ignem; cui dixit: delato molestior est delatrix.
				<lb/>Et vidit quandam mulierem infirmam et egrotam, cui
				<lb/>dixit: malum cum malo quiescit. Et vidit quandam mulierem
				<lb/>traditam ad tumulandum, et mulieres alias plorantes post
				<lb/>eam; et dixit: quia perditur malum, malum tristatur. Et vidit
				<lb/>quandam puellam discentem scribere, cui dixit: non multiplices
				<pb n="456"/>
				<lb/>malum cum malo. Et dixit: qui vult evadere a fraudibus
				<lb/>dyabuli non obediat mulieribus, quia mulieres sunt scala parata
				<lb/>ad quam dyabolus posse non habet nisi scandentibus in illam.
				<lb/>Et dixit: ignorantia hominis tribus de causis cognoscitur: in
				<lb/>non habendo cogitatum super sui ipsius rectificatione, in non
				<lb/>repugnando suis cupiditatibus, et in gubernando se consilio sue
				<lb/>consortis in eo quod scit et quod nescit. Et dixit discipulis:
				<lb/>vultis quod ostendam vobis cum quo evadatis ab omni malo?
				<lb/>Illis respondentibus: etiam, dixit: ob aliquam causam non obediatis
				<lb/>mulieribus. Cui dixerunt: quid de matre forte bona,
				<lb/>vel sorore? Respondit: sufficit vobis quod dixi; omnes enim in
				<lb/>malo sunt similes. Et dixit: qui vult scienciam querere non
				<lb/>exibeat potenciam mulieribus supra se. Et vidit quandam mulierem
				<lb/>se polientem, cui dixit: mulier est velut ignis, cuius
				<lb/>incenditur calefactio per oppositionem lignorum. Et dixerunt ei:
				<lb/>quid dicis de mulieribus? Respondit: ipse sunt sicut arbor
				<lb/>adefla; adefla est arbor venenosa, habens bonum et pulchrum
				<lb/>aspectum, et eum qui, deceptus, de ea comedit, occidit. Et dixerunt:
				<lb/>quomodo mulieres vituperas, quibus non existentibus tu
				<lb/>non esses? Respondit: mulier est sicut palma in qua sunt
				<lb/>spine que, si corpus intrant hominis, vulnerant eum, et nihilominus
				<lb/>dactilos producunt. Cui dixerunt: quare fugis a mulieribus?
				<lb/>Respondit: quia video eas fugere bona et mala sequi. Et
				<lb/>dixit: miser a mulieribus nunquam absolvitur. Et dixit: quem
				<lb/>tenent mulieres in posse suo est mortuus, vivus existens. Et
				<pb n="457"/>
				<lb/>vidit quendam plorantem: ignis, ignis! Cui dixit: quid habes
				<lb/>tu? Et dixit ei quedam mulier: vis tu aliam quam me? Et respondit:
				<lb/>non verecundaris tu, offerre te non petenti? Et dixit:
				<lb/>bene me confortasti. Et dixerunt ei: quales sunt sciencie
				<lb/>quibus oportet puerum informari? Et respondit: ille ex quibus
				<lb/>in annis provecti, ignorantes easdem, verecundiam paciuntur. Cui
				<lb/>dixerunt: quando accepisti acquirere virtutes bonas? Respondit:
				<lb/>quando incepi coartare animam meam. Et dixit: cum
				<lb/>homo in tantum intendit acquisitioni sapiencie, quod propter hoc
				<lb/>spernit omnem vulgi derisionem, tunc est sapiens. Cui dixerunt:
				<lb/>verba que illis dixisti credita non fuerunt; qui respondit:
				<lb/>non curo ipsa credita non fuisse, sed curarem si non fuissent
				<lb/>directa. Et dixit: bonus in alciori statu est qui nititur bonitates
				<lb/>habere propter se; et in secundo statu cum nititur illas audire
				<lb/>ab alio, et qui neutro modo curat de eisdem, est vilis.
				<lb/>Et dixit cuidam discipulo suo: non sis invidus pro eo quod finibile
				<lb/>est, sed sis invidus pro eo quod perpetuum est et fixum.
				<lb/>Et dixit: vita mala et committentes ea, et asociare sapientibus
				<lb/>et eris bonus ex ipsorum societate, et honorabis eos, et aperient
				<lb/>tibi sua secreta. Et dixit: non scruteris hominum commissa
				<lb/>et ipsi tuam non exquirent. Et dixit: preponas sensum seu
				<pb n="458"/>
				<lb/>discrecionem coram te in omnibus tuis rebus, et eris bene munitus
				<lb/>ad exequendum eas. Et dixit: non omittas facere bonum,
				<lb/>licet non cognoscant homines illud. Et dixit: vere nescius est
				<lb/>qui pingit in eodem lapide bis. Et dixerunt ei: quomodo est
				<lb/>turpis facies tua! Et respondit: non existit in posse meo non
				<lb/>habere turpem faciem, igitur ex eo non debeo culpari; illud
				<lb/>autem quod in posse meo est, illud paro et polio; sed tu quod
				<lb/>erat in posse tuo dehonestasti. Et dixit uni ex discipulis suis:
				<lb/>ordina animam tuam contra tempestates, quia qui in mundo est,
				<lb/>non est securus aliquo modo non pati eas. Et dixit: sis legalis
				<lb/>committenti se tibi, qui de te gerit fiduciam, et sis fidelis, et
				<lb/>eris securus vitandi malum finem. Et dixit: facias aliis quod
				<lb/>tibi vis fieri, et non facias quod tibi fieri non vis. Et dixit:
				<lb/>propter experienciam homo corrigitur et propter mundi transmutationem
				<lb/>predicatur. Et dixit: liberalis est qui bone fame delectationem
				<lb/>plus appetit quam pecunie. Et dixit: patiencia est
				<lb/>forte castrum et festinancia penitenciam adducit, et honor fructus
				<lb/>est veritatis. Et dixit: propter veritatem et legalitatem honorant
				<lb/>te tui amici et propter omittendum quod non proficit complebitur
				<lb/>bonitas tua. Et dixit: sufficit homini scire quod intuetur de
				<lb/>contingentibus mundo et per id, die qualibet, potest novam scienciam
				<lb/>habere. Et dixit: qui bona querit a hominibus est honorandus;
				<lb/>et qui mala, periclitatur; et custodia non proficit
				<lb/>ignoranti, iustus autem securus est. Et dixit: qui aspicit se
				<lb/>ipsum, lucratur, et qui se ipsum negligit, perdit, et qui patiens
				<lb/>est consequetur bonum, et qui non, penitebit, et qui facet se
				<lb/>ipsum salvat. Et dixit: semina bona opera et sequetur alacritas.
				<pb n="459"/>
				<lb/>Et dixit: habere modicum et sufficere est honor; habere multum
				<lb/>et non sufficere est dedecus. Et dixit: societas sensati et requies,
				<lb/>et ignorantis est labor. Et dixit: cum ignoraveris exquire, et
				<lb/>cum erraveris corrige, et cum male feceris peniteas, et cum peniteas
				<lb/>non recidas; et cum aliqua bona peregeris occultes, et
				<lb/>cum ea non feceris, bonam excusationem exhibe. Et dixit: qui
				<lb/>bene agenti gratam retributionem impendit, debitum compensat.
				<lb/>Et dixit: non associeris non cognoscenti se, nam cum tali non
				<lb/>potes bonam vitam ducere. Et dixit: illius, qui non curat de eo
				<lb/>quod perdit, anima quiescit et sensus clarescit. Et dixit: ille qui
				<lb/>non gratificat bona sibi collata, non recipiet in bonis propriis
				<lb/>incrementum; et qui redarguit se ipsum, assecuratur de redargutione
				<lb/>alterius. Et dixit: compositus est qui moderatur suam
				<lb/>vitam et habet verbi sui custodiam. Et dixit: non pudeat te
				<lb/>querere veritatem cuiuscumque dicentis, quia veritas in se nobile
				<lb/>quid est, et sua nobilitate suum nobilitat referentem. Et dixit:
				<lb/>quod facit hominem excusari a dedecore, est melius diviciis dedecora
				<lb/>inducentibus. Et dixit: defectivus non potest sui ipsius
				<lb/>percipere deffectum, et si perpenderet excessum alterius comparatione
				<lb/>sui dolorem haberet. Et dixit cuidam qui fugiebat de
				<lb/>bello devictus: male facit fugiens mortem ut veniat ad ignominiosam
				<lb/>vitam. Et dixit quando extraxerunt eum de carcere
				<lb/>ut occideretur, videns uxorem suam plorantem: cur ploras? Cui
				<lb/>dixit: quomodo plorare non debeo cum te videam contra rationem
				<lb/>occidi? Et dixit Socrates: velles magis quod secundum
				<lb/>iusticiam me occiderent, quam contra? Et dixit: miseri excludatis
				<lb/>miseriam vestram a morte, sciencia vestra. Et dixit: qui
				<lb/>errat priusquam in se veritate utatur, est indulgendum eidem;
				<pb n="460"/>
				<lb/>sed erranti, veritate cognita, indulgeri non debet. Et dixit: vinum
				<lb/>et sapiencia non possunt in eodem consistere, cum contraria
				<lb/>sint. Et dixit: egestas sensato est castrum quo se tuetur
				<lb/>a turpibus, et inscio est incessus per ea. Et dixit: que perduntur
				<lb/>a nescio non recurantur, et quod habet sapiens, quocumque
				<lb/>ierit, secum est. Et dixit: blandimini seu compescite
				<lb/>iram silencio. Et vituperavit eum ignorans; cui dixit unus ex
				<lb/>sociis: concede mihi licentiam ut te vindicem. Et respondit: sapiens
				<lb/>non est qui male operandi exhibet licentiam. Et dixit: iusticia
				<lb/>roborantur singula, et iniusticia infirmantur. Et dixit:
				<lb/>quicquid facias, scias certe quod occultari non potest quia, licet
				<lb/>lateat illud modico tempore, postmodum erit scitum. Et dixit:
				<lb/>bona fama est sensu melior, nam sensus consumitur, fama
				<lb/>durat. Sapiencia vero est opulencia que non perditur nec minuitur.
				<lb/>Et dixit: cave ab ebrietate quia sensus mero occupatus
				<lb/>similatur equo prostranti ascensorem et deinde liberius evaganti.
				<lb/>Et dixit: vides, si quem super tuis factis consulas, quomodo
				<lb/>ipse se gubernet in suis; nam si male in suis se habet, quomodo
			<lb/>in tuis bene, cum te minus apreciet quam se ipsum?</p>
			<p><lb/>Et dixit: cave adversus leges, populo utiles, incedere. Et
				<lb/>dixit: male acquisitis diviciis eligibilior est paupertas. Et dixit:
				<lb/>homo absque scientia est sicut provincia absque rege. Et dixit:
				<lb/>decet regem ad sua servicia eligere quem, priusquam regnaret,
				<lb/>bonum et fidelem cognovit. Et dixit: qui reputat homines
				<lb/>omnes equaliter, amicos habere non potest. Et dixit discipulis
				<lb/>suis: committatis omnia vestr aDeo, nichil penitus excludentes.
				<pb n="461"/>
				<lb/>Et dixit: non parvi pendas tua peccata, ne ab hoc in eis addas;
				<lb/>item opera tua bona non magnifices, quia adhuc melioribus indigebis.
				<lb/>Et dixit discipulis: cavete a mundo, ipsum statuentes
				<lb/>vobis velut cardonem super quem calcare vos oportet. Et dixit:
				<lb/>sicut utentes sensibus corporalibus irasci desinunt in presencia
				<lb/>regis, eodem modo utentes spiritualibus sensibus irasci desinunt
				<lb/>timore in presencia Dei, qui ubique in oculis hominum presens
				<lb/>est semper. Et dixit: non decipiaris de paciencia pacientis quia,
				<lb/>licet sandalj sint frigidi, ex eorum tamen collisione facta,
				<lb/>ventis impellentibus, ignis aliquando erumpit, qui etiam totam
				<lb/>arborem comburit. Et conduxerunt quendam qui vituperaret Socratem
				<lb/>et ille, accedens ad eum, iniuriatus est ei; cui respondit:
				<lb/>si scis invenire alium modum quo de me lucrari possis, hoc
				<lb/>facias. In casa cuiusdam, fuit alteri facta reverencia maior quam
				<lb/>Socrati; cui dixerunt: numquid invides illi, in tantum supra te
				<lb/>honorato? Respondit: dolerem si sensu essem inferior eo, non
				<lb/>aliter. Et dixit: sapiencia et bona fama non alibi reperiuntur
				<lb/>quam in bonis; meliores ergo sunt quam divicie que inveniuntur
				<lb/>in fatuis et vilibus personis. Et dixit: cogitet anima tua bene
				<lb/>agere, et corpus faveat ei. Et dixit: quod recondis in anima
				<lb/>non ostendas cuilibet, quia fedum est census in domibus recondere,
				<lb/>secreta vero cordibus quibuslibet aperire. Et dixit quidam
				<lb/>de Socrate, quem vidit humili modo vestitum: est hicne
				<lb/>Socrates, conditor legum Atheniensium? Cui respondit: non
				<lb/>fit in vestito lex veridica, sed in sciencia et virtute. Et dixit
				<lb/>discipulis suis: despiciatis mortem et similiter mortem timentes.
				<lb/>Et dixit: sapientis interest ut sciat de anima sua qualiter est
			<lb/>bona.</p>
			<pb n="462"/>
			<p><lb/>PLATO interpretatur completus, qui fuit de bono genere
				<lb/>grecorum, scilicet de progenie Esculapii. Cuius mater fuit de
				<lb/>genere Zalonis, legum conditoris; et cepit primo discere artem
				<lb/>poeticam placens ei quod discebat in ea sed abhominabatur quod
				<lb/>sciebat in ea, non recedens a Socrate priusquam audiret eum
				<lb/>quinque annis. Et obeunte Socrate, intellexit quod in Egypto
				<lb/>erant quidam Pictagore discipuli ad quos accessit et proficiens
				<lb/>cum eis redivit Athenas ubi statuit duas scolas in sciencia,
				<lb/>ducens laudabiliorem vitam que possibilis esset, in faciendis bonis
				<lb/>operibus et fovendis egenis. Atheniensibus ipsum invitantibus
				<lb/>ad dominationem sui, dominari noluit, quia reperit mores
				<lb/>eorum male ordinatos nec confidebat mores eosdem posse de
				<lb/>facili permutari, quin immo, si ipsos omnino corrigere vellet,
				<lb/>ut deceret, videbat, sicut de Socrate factum iam fuerat, sibi mortis
				<lb/>periculum imminere. Vixit LXI annis, et fuit bone dispositionis,
				<lb/>bonorum morum, collator bonorum consanguineis et extraneis, et
				<lb/>multe etiam patiencie; multos habuit discipulos. Post cuius mortem
				<lb/>sumpserunt scolas eius duo discipuli; unus dicebatur Cazanocrates,
				<lb/>et alter Aristotiles. Et ostendit scienciam suam per
				<lb/>allegoriam occultans eam, ut ipsam non intelligeret nisi sapiens.
				<lb/>Didicit a Timeo et a Socrate assumens ab eis plures opiniones,
				<lb/>ex quibus composuit LVI libros. Fuit demissi coloris,
				<pb n="463"/>
				<lb/>pulchre forme, bone dispositionis, formosorum oculorum, habens
				<lb/>in barba signum unum; fuit subtilium verborum, diligens semper
				<lb/>secedere ad desertum et, ut vox sua quam aliquociens exaltabat
				<lb/>locum eius non patefaceret, quasi duo miliaria iuxta desertum
				<lb/>erat inhabitans. Et predicavit hominibus dicens: gracias agite
				<lb/>Deo propter bona sua et misericordiam suam et quia omnibus
				<lb/>benefacit equaliter, ita ut nec potentes, sua potencia, salutem
				<lb/>magis quam debiles consequantur; similiter propter sensus quos
				<lb/>omnes habent ab eo. Non cogitetis in eo quod necesse est,
				<lb/>sed in eo quod convenit. Quid enim confert vobis aurum et
				<lb/>argentum, et cuius proprietatis sunt? Et qualiter ea diligitis?
				<lb/>Deus enim ordinavit quod nobis sufficiat in isto mundo et in
				<lb/>alio; et illud est sapiencia et timor ipsius, que sunt claves bonitatis;
				<lb/>propter quod lucrari omittetis quod inter vos efficit odium
				<lb/>et inimicitiam. Si enim sciretis quam vile est quod apreciamini,
				<lb/>pocius odiretis. Sequamini dilectionem que provenit a proprietate
				<lb/>forme, et non sequamini multum comestiones et potationes
				<lb/>que sunt a proprietate materie; conemini forme assimilari
				<lb/>et non materie, que forma perficitur. Et bene dixit Homerus
				<lb/>materiam attribui femine et formam mari. Rectificate animas
				<lb/>vestras, et rectificare alios studete; quod si non feceritis,
				<lb/>damnabitis vos ipsos. Dico vobis in veritate quod ylaris existo
				<lb/>eo quod aurum et argentum abhorrui; maiorem nunc habeo delectationem
				<lb/>quam habebam quando congregabam divicias, quia
				<lb/>tunc augmentabantur mei cogitatus, et nunc mea crescit alacritas
				<lb/>in sapienciam acquirendo. Et signum quod in auro et argento
				<lb/>non sit bonum aliquod est quod invenimus in aliquis terrarum
				<lb/>modicum ossis eborei emi pro auro multo, et alicubi pro ere,
				<lb/>aut vitro, vel aliis rebus; quod si esset bonum per se eligeretur
				<pb n="464"/>
				<lb/>et diligeretur ubilibet, sicut sapiencia que ubique terrarum eligitur
				<lb/>et laudatur. Et dixit: inquirite animarum virtutes et salvi
				<lb/>eritis, non laudantes vituperabilia neque laudabilia vituperantes;
				<lb/>nitamini non esse abhominabiles, neque conemini acquirere quod
				<lb/>cito perdetis. Sequamini bonos predecessores vestros, ornetis vos
				<lb/>iusticia et castigater vestes induite et felices eritis, et laudabuntur
				<lb/>acta vestra. Et dixit: consuetudo prevalet omnibus rebus.
				<lb/>Et dixit; mali mores damnant et inficiunt opera velut aloes
				<lb/>inficit mella. Et dixit: non decet sapientem advertere super eo
				<lb/>quod perdidit, sed residue conservare. Et dixit: qui non benefacit
				<lb/>amicis suis cum potest, deserent eum cum indigebit eisdem.
				<lb/>Et dixit: bonitas sapiencie seu sciencie est qua non potest
				<lb/>serviri per alium, sicut potest in aliis rebus serviri, nec potest
				<lb/>aliquis privari eadem sicut aliis rebus. Et dixerunt ei: per que
				<lb/>cognoscitur sapiens quod sit sapiens? Et respondit: quando non
				<lb/>irascitur dum sibi iniuriatur, nec, quando laudatur, exultat. Et
				<lb/>dixerunt ei: per que vindicatur quis ab inimicis? Respondit:
				<lb/>per incrementa proprie bonitatis. Et dixit: aspiciunt homines ad
				<lb/>oculi cecitatem et proinde dolent, nec de anime cecitate turbantur
				<lb/>quia non vident eam. Et dixit discipulis suis: conemini lucrari
				<lb/>sensum cum quo dirigatis animas vestras, et conemini legem
				<lb/>observare qua sit vester creator contentus. Et vidit quendam iuvenem
				<lb/>amittentem bona paterna, que hereditaverat a patre; cui
				<lb/>dixit: terra devorat homines, et tu devoras eam. Et dixerunt
				<lb/>ei: quare non conveniuntur sciencia et thesaurus? Respondit:
				<lb/>quia ex eisdem completum stare non potest. Et dixit: qui confidit
				<lb/>in sua fortuna nec est solicitus ad proficienda bona, retrocedit
				<lb/>ab eis sicut retrocedit sagitta resiliens a lapide quem
				<lb/>percussit. Et dixit: qui instruit alios in bonis que non operatur
				<lb/>est sicut aliquis cum candela alios illuminans et non se. Et
				<pb n="465"/>
				<lb/>dixit: qui non molestatur adulari populo, nec in tolerandis malis
				<lb/>moribus iporum, magnus eorum gubernator censetur. Et dixit:
				<lb/>non est rex qui regnat in servis, sed in liberis, nec est dives
				<lb/>qui censum cumulat, sed qui in propriis serviciis laudabiliter
				<lb/>ipsum expendit. Et interrogaverunt eum quid oporteat agere aliquem
				<lb/>ut alio non indigeat. Respondit: si dives est, moderate
				<lb/>vivat, si pauper, in labore persistat. Et quesiverunt quanto censu
				<lb/>debet homo esse contentus. Respondit: tantum lucretur quod
				<lb/>non oporteat adulari alicui, nec defectum habeat eius quod est
				<lb/>sibi necessarium. Et dixit discipulis suis: cum studere cessaveritis,
				<lb/>spaciemini in bonis ystoriis. Et dixit: decet sensatum
				<lb/>non concupiscere amici divicias ut eum non despiciat, sed sibi
				<lb/>adequari desideret. Et dixit: non spernas modicum bonum, si
				<lb/>quod facere poteris, quia modicum multum erit. Et dixit: meditari
				<lb/>regem in se ipso die uno est decencius quam uno anno tripudiari.
				<lb/>Et dixit: operari per scienciam est res cognoscere et
				<lb/>distinguere eas; et agere per ignoranciam est conculcare eas et
				<lb/>sub dubietate relinquere; et agere per veritatem est res statuere
				<lb/>per loca sua; et procedere per mendacium est non ordinare eas
				<lb/>per loca sua. Et dixit: non credas esse paciens donec prevaleas
				<lb/>tuis cupiditatibus. Et quesitus qualiter ad tantam scienciam pervenisset,
				<lb/>respondit: plus olei in crutibulo quam vini in cypho
				<lb/>consumpsi. Et dixit: oportet, cum conveneris aliquem puerum,
				<lb/>quod cedas ei quo possit sedari ipsius error, alioquin malignabitur.
				<lb/>Et interrogatus, quis espediat ad gubernandam villam
				<lb/>respondit: qui bene gubernat se ipsum. Et interrogatus, quis
				<lb/>meretur pocius nomen sapientis, respondit: qui magis consultat
				<lb/>et qui magis dubitat quousque bene scruptetur et bene experiatur.
				<lb/>Et dixit: vasa aurea probantur per sonos quos reddunt
				<lb/>in sui percussione, cum experiuntur utrum sint solida vel rimata;
				<pb n="466"/>
				<lb/>eodem modo comprobari debent homines eloquiis suis,
				<lb/>quibus cognoscetur sensus et prudencia sua. Et dixerunt: quis
				<lb/>est plus ignorans in actis suis? Respondit: qui magis innititur
				<lb/>consilio quo, et qui nunquam obedit sibi, et qui propter defectum
				<lb/>suspicionis ad res se audacter exponit. Et dixit: sapiens, qui liberalis
				<lb/>est anime, dominus est nature, et sapiens qui non est
				<lb/>anime liberalis, nature servus existit. Et dixerunt ei: quis est
				<lb/>salvus a turpibus operibus? Respondit qui ponit sensum suum
				<lb/>pro fideli, et predicacionem suum proventum, et patienciam suum
				<lb/>conclusorem, et eius timorem suam progeniem, et loqui de
				<lb/>morte suum spaciatorem. Et dixerunt ei: quis facit maiorem
				<lb/>iniusticiam sibi? Respondit: qui se humiliat cui non debet, et
				<lb/>qui gratificat sibi laudes ab ignoto. Et dixit: ignorantes iudicant
				<lb/>formosum et turpem prout exterius sensus discernunt; et exterius
				<lb/>sensus non discernunt nisi membrorum superficialem pulcritudinem;
				<lb/>pulcritudinem vero forme non distinguit nisi sensus
				<lb/>interior, qui ratio dicitur. Et dixit: querens propria semita sapienciam
				<lb/>reperiet eam, et plures errantes in ea non errant nisi
				<lb/>quia propria semita non perquirunt eam, et per illam viam non
				<lb/>perveniendo ad eam, non querunt per aliam, immo damnant eam
				<lb/>dicendo eam mendacem. Et dixit: qui ignorat formam sapiencie
				<lb/>non cognoscit se ipsum, et se non cognoscens est omnibus ignorantibus
				<lb/>magis ignorans. Et dixit: qui novit quid sit ignorancia
				<lb/>est sapiens, et ignorans est qui nescit quod sit ignorans. Et
				<lb/>dixit: ire est honor adducens post se dedecus. Et dixit: rex est
				<lb/>velut magnus fluvius nascens de parvis aquis; unde, si dulcis
				<lb/>est, dulces sunt omnes parvi et, si salsus, omnes erunt salsi.
				<lb/>Et dixit: si volueris tibi durabilem esse rei saporem, non pervenias
				<lb/>ad extremum rei saporose, sed aliquod omittas ex ea residuum.
				<lb/>Et dixit: caveas in prelio ne confidas in tua fortitudine
				<pb n="467"/>
				<lb/>solum et negligas rationabilem sensum, quia aliquando sensus
				<lb/>sufficit ita quod non expediat fortitudo, fortitudo autem a naturali
				<lb/>sensu exausari non potest. Et dixit: eloquium sine opere est
				<lb/>sicut inondatio fluminis submergens in se homines absque profectu
				<lb/>sui. Et dixit: mali moris est hominem suspiciosum esse,
				<lb/>quia propterea male vivet. Et dixit: nullarum delectationum
				<lb/>huius mundi fruaris, quousque inter sensum et rationem seu intellectum
				<lb/>de predictis concordes, ita quod non adversentur sibi
				<lb/>ad invicem quia, concordatis predictis in unum, tunc cognosces
				<lb/>pulcrum et turpe quare different. Et dixit: per tuam scientiam,
				<lb/>qua percipis ignorare rem, sciendi eam habebis incessum. Et
				<lb/>dixit: non commendes aliquem nimis cito, quia res ostendit
				<lb/>quantum commendationis mereatur, et redundabit in tui deffectum.
				<lb/>Et dixit: si negligantur iudices in negociis regnorum,
				<lb/>et solum ad remorum gubernacula intendantur regna perduntur,
				<lb/>et similiter si, omissis operibus que expedirentur, fortuitis fiduciis
				<lb/>intendatur; item si ad populacionem terre non attendatur;
				<lb/>item etiam propter diuturnitatem guerrarum regna perduntur. Et
				<lb/>dixit: finis indignationis est erubescere de se ipso. Et interrogaverunt
			<lb/>eum quo modo sapiens maxime molestatur; respondit:</p>
			<p><lb/>quando cogitur ignorantis veritatem habere. Et dixit: in quocumque
				<lb/>videris discrecionem perfectam esse, certe scias in illo
				<lb/>cupiditates fore debiles et infirmas. Et dixit: natura est anime
				<lb/>famula, si non, anima infirmetur et retrahat se natura a
				<lb/>famulatu ipsius alliciendo animam et trahendo ad oblectamenta
				<lb/>mundana. Et dixit: debilitas anime cognoscitur quia homini
				<lb/>de loco inexcogitato bonum provenit, et malum de loco de quo
				<pb n="468"/>
				<lb/>non suspicabatur. Et dixit: rem non despicias modicam, quia
				<lb/>poterit incrementum habere. Et dixit: non arguas hominem dum
				<lb/>est iratus, quia tunc eum retificare non poteris. Et dixit: non
				<lb/>associes duos domi, quorum alter alterum superare intendit.
				<lb/>Et dixit: non leteris de casu alterius, quia ignoras qualiter contra
				<lb/>te tempora revolvantur. Et dixit: statue sensum tuum a dextris,
				<lb/>et veritatem a sinistris, et eris salvus et liber. Et dixit: nunquam
				<lb/>doluit anima mea, nisi tribus de causis: scilicet de divite
				<lb/>qui devenit ad paupertatem, et honorabili qui despectionem incurrit,
				<lb/>et de sapiente quem ignorans derrisit. Et dixit: non te
				<lb/>associes malis qui reputant tibi benefacere quia recedis ab eis.
				<lb/>Et dixit: quando regnum procedit in melius, cupiditates famulantur
				<lb/>sensui, et quando e contrario incedit, sensus cupiditatibus
				<lb/>famulatur. Et dixit: non petas quod agantur opera ilico, sed ut
				<lb/>congrue fiant, quia, quanto temporis opus perfectum fuerit
				<lb/>homines non inquirunt, sed tantum si bene. Et dixit: bonus plus
				<lb/>est uno bono verbo contentus quam si sibi stipendia multa darentur.
				<lb/>Et dixit: tua benificia bono collata retributionem expetunt,
				<lb/>et impensa vili ad plura petendum inducunt. Et dixit:
				<lb/>mali secuntur malicias hominum et proprias negligunt bonitates,
				<lb/>sicut musca que infecta et corrupta depascit, et sane omittit. Et
				<lb/>dixit: oportet sensatum in sui sensus semper consistere potencia,
				<lb/>velut qui per mare vehitur, cuius corpus si mortem evadit, nichilominus
				<lb/>cor timore non eximitur. Et dixit: qui de se non
				<lb/>suspicatur plusquam sit, tuetur quod facit et quod novit, cogitans
				<lb/>in omni suo contrario esse errorem. Et dixit: decet sapientem
				<lb/>se non exaltare supra ignorantem, sed humilietur ei in
				<lb/>quantum Deus ipsum exaltari voluit super eum, et quod conetur,
				<lb/>posse suo, ipsum retrahere de dubio ad veritatem, quia ei prave
				<lb/>resistere est crudelitas, et gubernare eum suaviter est industria.
				<lb/>Et dixit: bonus ex sapientibus aspicit ignorantem sicut respicit
				<lb/>infantem cum quo pie agendum est, atque laborem subeundum
				<pb n="469"/>
				<lb/>pro rectificando eundem. Et dixit: non satisfit hominis voluntati,
				<lb/>quousque fuerit duorum inimicorum amicus. Et dixit: duo disputatores
				<lb/>veritatem inquirentes non habent unde se odiant, quia
				<lb/>eorum questio est ad idem; sed si alter alterum vincere intendat,
				<lb/>odii causam ex hoc habere potuerunt, eo quod quilibet eorum
				<lb/>conatur alterum ad suum velle conducere. Et dixit: cum quesieris
				<lb/>alicui aliquid et non concesserit tibi illud, de te qui petivisti
				<lb/>erubescas pocius quam de illo qui non concessit. Et dixit:
				<lb/>nitere acquirere sensum et sapienciam et dominaberis omnibus;
				<lb/>cognoscent enim te tui speciales melius per ea que scis,
				<lb/>alii vero, generales seu communes, per ea que habes. Et dixit:
				<lb/>non potest bene gubernare multos qui unicam animam suam
				<lb/>bene gubernare non potest. Et dixit: peior parcimonia est que
				<lb/>committitur contra illum qui petere erubescit, et gravior superbia
				<lb/>est que adversus illum infligitur a quo non damnificari est
				<lb/>securus. Et dixit: aspice te a deceptionibus absolventem, et si
				<lb/>obloqui ceperit de hominibus non recipias deceptionis absolutionem
				<lb/>ab eo. Et dixit: oportet sensatum ut quod petere habet
				<lb/>petat suaviter et plane et modicis verbis, quia sanguisuga de
				<lb/>sanguine plus trahere lente solet, quam sinifex inquietans ac
				<lb/>voce incitans quem pupugit. Et dixit: debilem aninam tedet
				<lb/>leviter eius quod diligit. Et dixit: vita anime constat ex suis
				<lb/>bonis operibus tuentibus eam a morte, quia mortem non patitur
				<lb/>ipsa nisi ex malis operibus, nec aliquis potest eam occidere sicut
				<lb/>corpus occidunt, cum sit sublimior et nobilior eo. Et hec
				<lb/>sunt castigationes Platonis. Deum cognosce et time; nitere
				<pb n="470"/>
				<lb/>ad sciendum bonum et ostendendum aliis magis quam in tuis
				<lb/>necessariis cotidianis habendis; nec petas a Deo quod non est
				<lb/>utile semper, sed petas bonum durabile semper tecum; scias
				<lb/>etiam quod cause malorum sunt multiplices; non diligas bonam
				<lb/>vitam solummodo, sed diligas bonam mortem principalius. Et
				<lb/>dixit: infelix est qui sui finis est immemor, a sua malicia non
				<lb/>divertens. Non statuas tua lucra in rebus existentibus extra te.
				<lb/>Non expectes merentibus bene facere quousque requirant illud,
				<lb/>sed eis benefacias a te ipso. Non est sapiens perfectione qui
				<lb/>in aliquibus rebus mundanis letatur, nec qui desperat in adversitatibus
				<lb/>suis. Vilitas humani sensus in multiloquio agnoscitur
				<lb/>eorum qui non conferunt in relatione rumorum. Cogita pluries,
				<lb/>demum loquere et fac, quia res de facili permutantur; nec irascaris
				<lb/>subito quia, si facere assuesceres, dominabitur supra te.
				<lb/>Si concepisti dare aliquid indigenti, noli procrastinare, quia quid
				<lb/>de te contingere debeat, ignoras. Delatum adiuva nisi eum mala
				<lb/>opera deferant. Ne sis sapiens dicto solum, sed facto etiam,
				<lb/>quia sapiencia tantum verbalis perit in mundo isto, et sapiencia
				<lb/>facti utilis est in mundo eterno quia qui bene operatur, licet
				<lb/>taceat, ipsum pro nobili reputat Deus, et oraciones et sacrificia
				<lb/>ex malis operibus reputat vilia. Si bene faciendo laboraveris, labor
				<lb/>annullabitur, bonum quod feceris perpetuabitur, et si delectationem
				<lb/>habueris ad peccandum, annullabitur delectatio et peccatum
				<lb/>remanebit. Memor eris diei qua vocaberis et non audies, qua
				<lb/>lingua loquax silebit, cogitatus deficiet, oscurabuntur oculi, et in
				<lb/>terra consumetur humanitas et corrumpentur sensus, ita quod
				<lb/>tui corporis odorem sentire non poteris, nec senties qualiter
				<lb/>vermes tui corporis putredinem fugant. Memor eris etiam quod
				<lb/>ad locum ibis in quo nec amicus nec inimicus tibi prevalebit,
				<lb/>et in quo sunt domini et servi equales. Ergo conare ad bonam
				<lb/>disciplinationem, quia quando erit recessus tuus ignoras. Scias
				<pb n="471"/>
				<lb/>tamen quod inter Dei donaria sapiencia est excellencior. Retribuas
				<lb/>bono et indulgeas malo. Meditare jugiter in tuis agendis,
				<lb/>nitens ad illa intendere, non confidens in aliquo huius mutabilis
				<lb/>mundi, nec vel aliquid agere turpe ob delectabilia lucra,
				<lb/>et propter huis mundi variabilem lasciviam non deseras alacritatem
				<lb/>eternam. Dilige sapienciam et audias sapientes; obedias
				<lb/>domino, non agas aliquid [nisi] tempore suo et, si tempore suo
				<lb/>feceris, nichilominus qualiter feceris attendas. Nec inutile proferas
				<lb/>verbum, sed utile; et si utile protuleris, in proferendo cautelam
				<lb/>appone. Non propter divicias te exaltes, nec eventibus
				<lb/>desperes sinistris. Componas te apud omnes, nec aliquem humana
				<lb/>vilitate despicias. Si quis agere non reputat malum, non vituperes
				<lb/>alium cum fecerit. Non debes velle laudari de eo quod
				<lb/>in te non est, nec facias aliquid cuius factorem vituperaveris.
				<lb/>Oportet te facere quod decet, licet non tibi mandetur et vites
				<lb/>quod non convenit, licet tibi non inhibeatur. Et dixit: oportet
				<lb/>sensatum ex se scrutari sic, ut errorem suum reputet magnum,
				<lb/>et suum recte agere modicum. Et dixit: turpe est quod sicca
				<lb/>excidamus a vineis, nisi et a nostris animabus cupiditatum superflua
				<lb/>rescedemus, et corpus prohibeamus a multitudine cibi ob
				<lb/>sanitatem ipsius et [non] prohibeamus nos a multitudine viciorum
				<lb/>ob salutem animarum nostrarum. Et dixit: qui nobilitati
				<lb/>sui generis, anime sue nobilitatem adequat, ille censetur bonus;
				<lb/>qui vero nobilitatem anime sue despicit solum paterna contentus,
				<lb/>vituperatur proinde, quamlibet maioritatem prodemerens.
				<lb/>Et dixit: non emas servum multe cupiditatis, quia incontinenti
				<lb/>alium appetet dominum, nec fortis ire quia vilipendet te dominum,
				<pb n="472"/>
				<lb/>nec magni sensus quia contra te fraudem aliquam committetur.
				<lb/>Non exultes propter valorem quo excedis tibi similes, quia
				<lb/>hoc fructum meliorationis: absorbet. Et dixit: si regi magis aliis
				<lb/>fidelis extiteris et stipendia tua aliis sint equalia non doleas,
				<lb/>quia tua durabilia sunt, illorum autem non. Et dixit: si aliquis
				<lb/>invidet tibi deferendo te, non respondeas sibi modo que meruit,
				<lb/>ut viam non inveniat rationabilem propter quam mala
				<lb/>tibi procuret, que non deficiet satagenti. Et dixit: non est
				<lb/>idem recte opus in temporibus diversis; verumtamem nitaris
				<lb/>esse opera iuxta qualitatem temporis in quo eris, non derogando
				<lb/>propterea fidei nec bonis moribus; quod si facere nequiveris, ab
				<lb/>eis desistas, alioquin magis perdes in anime tue offensam,
				<lb/>quam in opere ipso acquires. Et dixit: blandieris hominibus,
				<lb/>tempore tui dominii, quia cum hoc prevalebis coram eorum cordibus
				<lb/>[qui] a te declinare cernuntur. Et dixit: non attendas
				<lb/>ad aliquid iuxta statum et condicionem in qua corpus
				<lb/>permisit, sed prout in veritate se habet attendas quia ille est
				<lb/>eius status et conditio naturalis. Et dixit: non potest quisquam
				<lb/>cum amico suo conservare amorem, nisi qui est suavium morum,
				<lb/>amicos sustinere valens errantes. Et dixit: sapienti convenit
				<lb/>eligere homines ad sua beneficia, sicut ipsi eligunt bonas terras
				<lb/>ad incolatum ipsarum. Et dixit: modicum errorem non despicias,
				<lb/>licet fiat cum pluribus rectis operibus, quia error est sicut humor
				<lb/>malus qui, licet vincatur ab aliis chimis contrariis, tamen,
				<lb/>nisi expellatur a corpore, verendum est ne prevaleat aliis chimis,
				<lb/>aliquibus, intervallo temporis, causis adiutus. Et dixit: cum
				<lb/>servies alicui domino, noli fieri equalis sibi nisi in fide, sensu
				<pb n="473"/>
				<lb/>et patiencia; in aliis vero nequaquam, cavens ne te aspiciat equalem
				<lb/>in statu aut vestitu vel in suis deliciis. Et dixit: non vult
				<lb/>dominus a te serviri quia te putes amplius eo scire; sed reputes
				<lb/>te velut forficem qua ignita demuntur non possibilia digitis
				<lb/>apprehendi; ergo, quanto sciveris magis eo in illo de quo
				<lb/>sibi servieris, tanto magis ei humilis existas. Et dixit: si volueris
				<lb/>scire naturam alicuius super aliquo, consulas eum, et ex hoc cognosces
				<lb/>equitatem suam vel iniquitatem, et suam bonitatem vel
				<lb/>maliciam. Et dixit: non indiget ingenio nisi querens magis
				<lb/>eo quod potest. Et dixit: viles reputant, propter bona que agunt,
				<lb/>homines obligare, et honorabiles reputant se debere fecisse, et
				<lb/>propterea se exonerant tanquam exolvere tenerentur. Et dixit:
				<lb/>bonus gratificat de bonis receptis iuxta possibilitatem conferentis
				<lb/>et satisfactionem recipientis; vilis vero non gratificat nisi iuxta
				<lb/>qualitatem collatorum. Et dixit: cum homines tuas numerabunt
				<lb/>virtutes, malicias tuas in te ipso attende latentes; confide magis
				<lb/>in eo quod in te ipso conspicis, quam in eo quod homines dicunt.
				<lb/>Et dixit: cum viderit aliquis, animum suum reputare
				<lb/>conveniens, in hiis ad que solebat manum extendere, contrahere,
				<lb/>et in bonis que conferre solitus fuerat aggravari, non
				<lb/>tamen ex aliquo contingenti deffectu, scias quod venturum
				<lb/>est aliquid quo humiliabitur status eius. Et dixit: pena liberalis
				<lb/>est penam merenti bona sua solita non conferre, et illiberalis
				<lb/>est pena obesse non diligenti eum, eo quod nunquam alicui benefacit.
				<lb/>Et dixit: cum litigaveris cum inimico, non obedias
				<lb/>ire que magis inimicatur tibi quam sibi. Et dixit: cum posse
				<lb/>habebis, vites iram quia non permittit rei inspicere finem, immo
				<lb/>nitaris eos, qui vexantur iniuste, tueri et infortunatis prodesse.
				<lb/>Et cum exaltabitur status tuus, nitere satisfacere hominibus, quia
				<pb n="474"/>
				<lb/>illud est validius castrum et arma que haberi potuerunt forciora.
				<lb/>Et dixit adversarium contra te machinantem nitaris ad equitatem
				<lb/>reducere pocius quam procurare vindictam, nam vindicta est
				<lb/>utrique damnosa, et preservans equitas utilis utrique. Et dixit:
				<lb/>honitas palme assimilatur, que fructus tarte producit et vix temporis
				<lb/>diuturnitate corrumpitur. Et dixit: homines huius mundi
				<lb/>sunt velut homines conducti ad opus aliquod faciendum, quorum
				<lb/>unicuique concessa est quedam comitiva ad eorum auxilium
				<lb/>et opere ipso. Unus tantum ex eis conatus est ad perficiendum
				<lb/>opus ei commissum, nec intendit in alio, immo
				<lb/>procurat bene serviri a comitiva sibi stabita, compellens eos,
				<lb/>et dirigi eos fecit donec opus eius completum fuit: et bene sibi
				<lb/>evenit de laudabili expeditione ipsius, quare reputatur sapiens
				<lb/>cum iuxta suam scienciam sit laudabiliter operatus. Alter vero
				<lb/>nisus est facere quod socius fecit, sed habuit impossibilitatem
				<lb/>satisfaciendi de mercede sue comitive et, licet adularetur et blandiretur
				<lb/>eis, nichilominus damnificatus est in opere suo; et iste
				<lb/>est deliciosus. Tercius vero rexit se auxilio societatis sue quibus
				<lb/>pro voto mercedem exhibuit; qua data, eum eis se oblectamentis
				<lb/>exhibuit usquequo oblitus est omnium que commissa erant sibi
				<lb/>et dum postmodum vellet incumbere operi, non valens perficere,
				<lb/>desistit quia male successit sibi: et iste est venenatus in
				<lb/>cupiditatibus. Et dixit: reduc homines ad equitatem suaviter,
				<lb/>alioquin eris in labore et pugna cum eis. Et dixit: avarus est
				<lb/>grate receptionis et immense detentionis, et magne tolerancie et
				<lb/>hoc deputat loco beneficii; et aliquis eorum magnanimus reputat
				<lb/>unum melius altero, nam appreciatur pocius bene recipere et
				<lb/>non dare quam dare tamen male recipere. Et dixit: debilior
				<lb/>inter homines est qui impotens est suum celare secretum, et
				<pb n="475"/>
				<lb/>robustior est qui potest suam vincere iracundiam, et potencior
				<lb/>qui suam scit abscondere paupertalem, et temperancior est cui
				<lb/>sufficit quod habet. Et dixit: noli serviri ab aliquo de eo quod
				<lb/>non inest a natura sibi, licet ex debito teneatur; quia plurimum
				<lb/>turbabitur cum laborare oporteat in faciendo eo ad quod non
				<lb/>est aptus. Et dixit: non te cogat cupiditas adulari hominibus,
				<lb/>quia perdes de beneficiis anime magis eo quod lucraberis cum
				<lb/>eisdem. Et dixit: cum deterioratur tempus, virtutes despiciuntur
				<lb/>et vicia et vilitates commendantur, et precio habentur, et timor
				<lb/>divitis maior existit. Et dixit: liberalis avarum derridet in
				<lb/>obitu ipsius, et avarus derridet liberalem in paupertate ipsius.
				<lb/>Et dixit: ira, cupiditas et alii affectus anime, habent in se quantitatem
				<lb/>quandam qua dirigitur et gubernatur hominum status in
				<lb/>quo consistunt; qua quantitate excedente, provenit nocumentum;
				<lb/>nam ira assimilatur sali quo cibaria condiuntur, qui, si
				<lb/>fuerit decentis et moderate quantitatis, cibaria apte parantur, si
				<lb/>vero magis, cibarium devastatur; et similiter se habet in aliis
				<lb/>virtutibus. Et dixit: est quoddam regnum quod assimilatur puero,
				<lb/>aliud inveni, et aliud seni assimilatur; verbigratia, si proventus
				<lb/>regis, sumptus eius et familie excedunt, regnum illud dicitur
				<lb/>puer, quia hostenditur durabile satis; et si equantur ad invicem
				<lb/>proventus et sumptus, dicitur iuvenis; et si sumptus redditus
				<lb/>superant, dicitur senex diminutus viribus, quod regnum est modice
				<lb/>durabilitatis. Et dixit: decet regem satisfacere de stipendiis
				<lb/>stipendiariis sibi servientibus, alioquin societas despiciet eum
				<lb/>et dominium suum. Et dixit: rex regnans in rectitudine et iusticia,
				<lb/>secretorum sui populi rex est, et regnans cum iniquitate
				<lb/>et violencia, ostendunt apparenter eum velle libenter in regem
				<lb/>eorum, tamen veraciter votum inclinant ad alium qui dominetur
				<lb/>et regnet in eis. Et dixit: obedias benefacientibus et aliquid
				<lb/>concedentibus tibi et tuos dominos tales stabilias, quia hii sunt
				<lb/>domini tui. Et dixit: aliqui reges habent pro bono semper conservare
				<lb/>statum unius generis, ex subditis tamen, et in hoc
				<lb/>valde falluntur quia unum genus hominum non necessario est
				<pb n="476"/>
				<lb/>in condicione et statu eodem, immo quandoque variatur status eorundem
				<lb/>et minuuntur bonitates generis illius, assimilano terre
				<lb/>in qua seminatur continuo semen unius nature que, temporis
				<lb/>processu, corrumpitur et mutatur. Et dicit: oportet dominum secedere
				<lb/>a populo et non familiariter conversari cum eis, alioquin
				<lb/>despicietur, cum de natura populorum sit despicere se invincem
				<lb/>et conversantes cum eis; unde quemlibet conversantem unum et
				<lb/>idem reputant sibi ipis. Inverecundia in quoquam est cecitas
				<lb/>quedam sui cogitatus, eo quod non cogitat inverecundia in rebus
				<lb/>emergentibus sibi, et propterea agit sicut habens debilem visum
				<lb/>qui res modicas et minutas non videt, sed alter intuetur easdem.
				<lb/>Et dixit: bonitas regum est secundum dispositionem aspectus et
				<lb/>considerationis quos habent ad leges suas; et eorum a bonitate
				<lb/>deffectus, est iuxta quantitatem elongationis ab eis; nam per
				<lb/>observationem legis et intuitu ad eam, conferunt ipsi reges populo
				<lb/>que conferre tenentur et debent, vel ab eodem auferunt
				<lb/>que habent auferre. Et dum non habetur ad legem intuitus, auferunt
				<lb/>a populo quod auferre non debent, et, ad que tenentur,
				<lb/>eis reges debitum non impendunt; propter quod reges iidem
				<lb/>extunc reges iusticie reputantur auctoritate privati. Et dixit:
				<lb/>illi quos magis reges diligunt, sunt illi quos sciunt acuti sensus
				<lb/>esse et cupiditates vicisse. Et dixit: errores velocius impedientes
				<lb/>sunt errores in navium gubernacione, et in observatione
				<lb/>domorum regum, et in pugnarum ordinacione commissi. Et dixit:
				<lb/>quem pater nec instruit artem vel scienciam quibus aliquid lucretur,
				<lb/>filius ille non tenetur necessitatibus respondere paternis.
				<lb/>Et dixit: cum rex adiunxit te sibi, tuam sit peticio minor grata
				<lb/>receptione ipsius, si aliquid petere te contingat; et quando cum
				<lb/>eo ad partem secesseris, loqui super tuis non procures agendis,
				<lb/>immo referas quibus satisfacias votis ipsius. Et dixit: non
				<pb n="477"/>
				<lb/>feras coram rege inimici sermonem aliter quam fuerit prolatum
				<lb/>ab eo, nec ornes eum in aliquo, ne forte quod menciaris
				<lb/>ei habeat te suspectum. Et dixit: cum in utilitate regni processeris
				<lb/>magis alio tibi equali, propter ea quod melius agas eo,
				<lb/>superbire non debes, quia ex hoc minus reputabitur quod egisti;
				<lb/>nam niti debes ad compescendam animam tuam ab invidia, et
				<lb/>ad acquirendum hominum corda ut ipsorum fruaris amore. Et
				<lb/>dixit: ad vituperandum illud quod laudasti non redeas, immo
				<lb/>sustineas conans applaudere, quia ex hoc quod predixisti videris
				<lb/>obligatus eidem. Et dixit: patitur Deus iniquum donec iverit
				<lb/>contra statuta legis, que cum excesserit, opponit se sibi et destruit
				<lb/>eum. Et dixit: cum eloquium coheret voluntati loquentis,
				<lb/>quiescit auditoris voluntas, alioquin non potest suum amplecti
				<lb/>sermonem. Et dixit: consilium petas a senibus non quibuscumque,
				<lb/>sed ab illis quos intellexeris expertos fuisse multorum; non expertos
				<lb/>vero, aliquatenus non consultes. Et dixit: bonus rex ille
				<lb/>censetur cuius claret in vita fama laudabilis, et de cuius, post
				<lb/>obitum, sermocinatur virtutibus. Et dixit: magistrum non approbes
				<lb/>in scienciarum multitudine, sed in defectibus viciorum. Et
				<lb/>dixit: cum videris mortuum, scruteris in anima tua si natura es
				<lb/>sibi equalis; et si equalis fueris, memor eris ad eandem condicionem
				<lb/>te pervenire debere. Et dixit: permunias te semper cibo
				<lb/>necessario in itinere tuo, et quod eodem die movere expediat,
				<lb/>mente coniecta. Et dixit: non iudices priusquam utrosque audias
				<lb/>contendentes. Et dixit: esse in vacatione non placeas, nec de
				<lb/>bona tua fortuna confidas, nec peniteas de bonis operibus tuis.
				<lb/>Et dixit: qui inopiam timet et casum, ad obtinendam non
				<lb/>nitetur famam. Et dixit: felicior est qui de suorum malorum
				<lb/>secedit dominio, et qui sue non obedit ire, et qui, inter condiciones
				<lb/>hominum, minorem debito reputat statum suum, et qui
				<lb/>suos eo modo non distingunt introitus quod exitus non advertant.
				<lb/>Et dixit: amor in rebus habitus, ipsarum celat malicias, et
				<pb n="478"/>
				<lb/>odium habitum in eidem bonitatem occultat. Et dixit: iniquus
				<lb/>precipit aliie que complere non possunt, contra quos irascitur
				<lb/>cum perficere non possunt, et tunc ire de suo fine non permittit
				<lb/>cogitare quia suus sensus perversitate anime obumbratur,
				<lb/>qualiter anima sua perversa similatur in eo statu loco obscuro
				<lb/>quem sol illustrare non potest. Et dixit: male divicie periculose
				<lb/>sunt domino, et eo maioris periculi quo ipsorum superfluitas
				<lb/>excedit condicionem habentis; nam assimilatur cibo stomachi
				<lb/>exuperanti virtutem, qui impedit et debilitat comedentem. Et
				<lb/>dixit: cum volueris super aliquo tibi consulere que accidere possunt,
				<lb/>membra singula sint partes consilii tue circumspectionis
				<lb/>presentes, quia consilium se habet loco verbi, membra vero et
				<lb/>distinctiones loco litterarum quarum, deficiente aliqua, alius habebitur
				<lb/>intellectus. Et dixit: non vivimus naturali vita nisi ut
				<lb/>vitam consequamur intellectualem; igitur, ex quo vitam naturalem
				<lb/>non nisi propter intellectualem appetimus, indulgeamus
				<lb/>virtuti naturali non amplius quam expediat per illam. Et
				<lb/>dixit: oculus amantis cecus in amato censetur. Et dixit: propter
				<lb/>bene operari laborem subtineas, et propter mala que non commiseris
				<lb/>non tristeris. Et dixit: deliciosus ad ea que sibi conferunt
				<lb/>oblectamenta accedit priusquam intueatur si bene operetur
				<lb/>aut male. Et dixit: maxime parcus est qui non concedit id quod
				<lb/>aliis satisfacit et sibi defectum non facit. Et dixit: rectificare
				<lb/>non coneris valde corruptum, quia priusquam eum rectifices corrumperis.
				<lb/>Et dixit: boni moventur facilius ut bona indulgeant
				<lb/>quam mala impendant et, magis quam pro malis, ad recompensandum
				<lb/>pro bonis; mali vero in contrarium operantur. Et dixit:
				<lb/>iniuriator excusat se consuetudine, et rectus ratione. Et dixit:
				<lb/>quando cum doctiore loqueris, tuum non prolonges sermonem,
				<lb/>et quando cum minus docto te loqueris, proroges, quia ex fine
				<lb/>verborum quod non potuit a principio apprehendet. Et dixit:
				<pb n="479"/>
				<lb/>non proficit in sciencia qui furtive vult eam acquirere, quia
				<lb/>hec vilitas persone nisi in vili anima esse non potuit, in qua
				<lb/>nec accrescit sciencia, nec fructum produxit. Et dixit: quando
				<lb/>docebis discipulum qui non leviter discat quod hostendes
				<lb/>procura ut non sine labore concipiat; immo, ut cogitet in hiis
				<lb/>que docueris, statue loqui obscurius et, cum videris eum intelligere
				<lb/>impotentem, quod clausum est ostendas aperte. Et dixit:
				<lb/>quando expedierit tibi consulere aliquem super aliquo emergenti
				<lb/>negocio, primo iuvenem cures consulere, demum senem
				<lb/>consultes. Et dixit: consilium eque sapientis ut tu, melius
				<lb/>est tibi quam tuum; quia bona voluntas que te a bono consilio
				<lb/>retrait eligendo, in alio non existit. Et dixit: non tuearis illum
				<lb/>qui per te deffendi intendit in eo per quod tua bonitas minuitur.
				<lb/>Et dixit: boni semitam generationis multiplicant, et mali semitam
				<lb/>corruptionis accrescunt. Et dixit: modicum non reputes unum
				<lb/>inimicum habere, quia malum maius quam cogites tibi poterit
				<lb/>oriri ab eo. Et dixit: res que est contra naturam vires habet
				<lb/>suo inicio forciores, et res naturalis in fine. Et dixit: rectum
				<lb/>est uniforme, et ab hoc indirecte frui est facile, et difficile recte,
				<lb/>et hoc est simile emissioni sagitte que, ut recte dirigatur ad
				<lb/>signum longus expedit usus, et e contrario non est opus usu
				<lb/>ut erretur vel divertatur ab eo. Et dixit: non est conveniens
				<lb/>pravorum dominium quia, licet bonum videatur aliquo tempore,
				<lb/>ad malum tamen deveniet finem. Et dixit: maius detrimentum
				<lb/>quod regnum habere potest est propter elatos corde qui, habentes
				<lb/>meliorem quam meruerint statum, alios se meliores despiciunt
				<lb/>et tali modo ordinacio regni pervertitur et turbatur; expedit
				<lb/>ergo domino quod constituat et ordinet quemlibet modo et loco
				<pb n="480"/>
				<lb/>suo ut meruit velut medicus operatur: equalitatem et moderationem
				<lb/>humorum corporum investigare et servare nititur, qua
				<lb/>durante, salus egri perduret. Et dixit: sensus est honorabilior
				<lb/>voluntate, quia sensus temporis te statuit dominum, cuius temporis
				<lb/>voluntas te nititur stabilire servum. Et dixit: magni cordis
				<lb/>est qui non concipit ex paupertate gravamen. Et dixit: bonorum
				<lb/>morum est quicumque malorum morum alium pati potest. Et
				<lb/>dixit: habens bonas virtutes substantialiter nobilis est, et, si actualiter
				<lb/>habet, facit se nobilem cum non sit. Et dixit: salvus
				<lb/>est qui regibus in fidelitate et cum pietate populo servit, nec
				<lb/>statum in quo est decipit eum, nec propter malum desperat aliquatenus
				<lb/>quo gravatur. Et dixit: moderata verecundia facit hominem
				<lb/>amittere quod competit sibi minus, superflua facit
				<lb/>omitti quod competit, sed diminata et modica aliquid quod non
				<lb/>competit cogit invadi. Et dixit: consulas in negociis equalem
				<lb/>tibi quia ipse maxime intelligit quod opus est tibi. Et dixit:
				<lb/>non molesteris erga dominum si de omnibus suis negociis
				<lb/>tibi non incumbit, nec per te sua manutenentur agenda. Et dixit:
				<lb/>cum inimicus tuus ad posse tuum pervenerit, de inimicorum
				<lb/>tuorum numero exiit et sociorum consorcium est adeptus. Et dixit:
				<lb/>boni quando aliquid petunt ab aliquo et conceditur eis, sciunt
				<lb/>pro eo retribucionem impendi debere, quare reputant ad terminum
				<lb/>tantum emptionem fecisse, et obligatos existere ad solvendum;
				<lb/>et cum non conceditur eis, propterea non cogitant nec
				<lb/>irascuntur contra illos qui non concesserunt eis, sicut accidit
				<lb/>homini qui non cogitat super eo quod voluit emere et non emit;
				<lb/>mali vero non similiter se habent, quia propter id quod conceditur
				<lb/>non putant retribucionem impendi debere, et ideo contra
				<lb/>illos indignantur qui sibi non donant, quia perdunt donaria que
				<lb/>exolvere non disponunt. Et dixit: inimici sunt aliquando utiliores
				<lb/>amicis, eo quod inimici sua aperinut vicia, a quibus propterea
				<pb n="481"/>
				<lb/>cavere studebit; et etiam propter metum ipsorum ne
				<lb/>vindicare se valeant, bona conservat ut non subeat paupertatem.
				<lb/>Et dixit: non te intromittas ad aliquid faciendum, donec sensus
				<lb/>providerit illud delectabiliter faciendum. Et dixit: malo te non
				<lb/>asocies, quia tua natura absque tui noticia aliquid subripiet de
				<lb/>natura ipsius. Et dixit: faveas semper bono consilio quia, licet
				<lb/>ut sperabas non accidit, confortaberis attamen eo quod per
				<lb/>te non remansit agere quod debebas. Et dixit: decet hominem
				<lb/>in speculo suam faciem intueri quia, si viderit eam decoram, pro
				<lb/>malo geret agere turpe opus; si vero turpem censuerit, nollet
				<lb/>duo turpia congregare. Et dixit: expedit sensato quod in potuum
				<lb/>dulcedine medicine amaritudinem memoretur. Et dixit: bonitatis
				<lb/>est finis quod habeat quis verecundiam de se ipso. Et
				<lb/>dixit: qui bene ad ea que proferuntur attendit, ipsemet cum
				<lb/>proferente exponit. Et dixit: nullus erubescit de sene ob sui
				<lb/>etatem vel albedinem capillorum, sed erubescit propter sui sensus
				<lb/>substanciam illustrantis eundem; oportet igitur ut, cum eadem
				<lb/>in nobis fuerit substancia, pudorem habentes ab ea, turpibus non
				<lb/>utamur. Et dixit: ratiocinando cum eo si nobilem viceris, te
				<lb/>gracius diliget et pocius honorabit; et si obtinueris contra vilem,
				<lb/>vilis te odiet. Et dixit: cum dominus non attendit ad sua negocia,
				<lb/>sperans se sibi sufficere, tunc, ea transiens, poterit pervenire
				<lb/>faciliter ad aliquid adversum. Et dixit: oportet iudicem
				<lb/>non rigidum esse sermone contra maleficii perpetratores quia,
				<lb/>si non se haberet hoc modo, abuteretur auctoritate censoris. Et
				<lb/>dixit: qui bona cibaria comedit nutritur ab eis, et etiam contrariis
				<lb/>sustentatur. Et dixit: si volueris ostendere cui servis quod
				<lb/>a serviendo sibi excusari valeas et ut tibi servias sis contentus,
				<lb/>quod eximi possis tuis multis diviciis a suis familiaribus
				<lb/>non hostendas, sed id procures efficere quod sicut sibi de plurimo,
				<lb/>sic tibi de tuo modico satisfiat. Et dixit: molestius est
				<lb/>inter omnia et laboriosius pauperem divitis, sapientis ignarum,
				<pb n="482"/>
				<lb/>robusti debilem, apparenciam facere; nec obstare potuerunt quin
				<lb/>vituperia graviora pertingant. Et dixit: res regi prohibita est
				<lb/>ebrietas quia, cum rex regni sit custos, quam turpe est ipsum
				<lb/>sui ipsius custodia indigere! Et dixit: inter reges est felix
				<lb/>ille in quo dominium predecessorum dirigitur, et infelix ille in
				<lb/>quo ipsum subicitur et privatur. Et dixit: ex consuetudinibus
				<lb/>unamquamque quidam malam reputant, quidam bonam, preter
				<lb/>fidelitatem quam reputant omnes bonam. Et dixit: bonorum bonitas
				<lb/>invicem bonos cogit diligere; malorum malicias invicem
				<lb/>cogit odire; nam videre potes quod veridicus veridicum diligit,
				<lb/>et fidelis fidelem, mendax vero abhominatur mendacem, et latro
				<lb/>latronem capit, nullam cum eo cupiens propinquitatem habere.
				<lb/>Et dixit: qui constantis est anime bono se regit consilio, qui
				<lb/>vero infirme ac debilis, committit omnia communi dispositioni
				<lb/>fortune. Et dixit: convenit vicedomino regis ut erga populum
				<lb/>patienciam habeat et iram suam compescat; et si forte rex crudelis
				<lb/>extiterit, ipse cum hominibus mansuetudine operetur;
				<lb/>et si rex multo fuerit mansuetus, ipse rigiditate fruatur qua
				<lb/>suppleat regis deffectum. Et dixit: expedit nullum absolute super
				<lb/>regno prestare consilium, nisi illum quem re statuit pro se ipso
				<lb/>in regno, ut propterea mala consilia non emergant in eo. Et
				<lb/>dixit: mali credunt de hominibus quecumque mala feruntur ut
				<lb/>malignandi ius habeant et eo quod malis consuetudinibus pociantur.
				<lb/>Et dixit: non imitaris operibus, dum verba sufficiant.
				<lb/>Et dixit: qui legi non credit, eum mederi non cogitemus quia
				<lb/>qui ob cibaria suffocatur cum aqua medetur; qui vero aqua suffocantur
				<lb/>curationem non recipiunt alicuius beneficio medicine.
				<lb/>Et dixit: non inhabites terram in qua sumptus lucra exuperant
				<lb/>et in qua prevalent mali bonis, et ubi domini plurimum menciuntur.
				<lb/>Et dixit: utile est tacere super eo quod scienter
				<pb n="483"/>
				<lb/>dicere non posses. Et dixit: qui scienciam addiscit ob nobilitatem
				<lb/>sciencie et non quia aliquid lucretur ex ea, nobilitatem
				<lb/>acquirit; qui vero propter lucrum aliquod addiscit, non sic.
				<lb/>Et dixit: si volueris insipientis domini amorem, suam sequere
				<lb/>voluntatem; si vero sapientis, que sunt ad propositum vel contra
				<lb/>rationem ostendere non omittas. Et dixit: cum tuo adversario
				<lb/>cum contendis, contra eum non statuas veritatem ut efficiaris
				<lb/>sicut sagittatoribus signum et speculum oculis intuentis. Et
				<lb/>dixit: in eo qui tuum requirit amorem falli non debes quousque
				<lb/>sciveris quare requirat ipsum; quia, si querat eum propter substancialia
				<lb/>que in te sunt, amor poterit esse firmus, si propter
				<lb/>accidentalia que in te sunt, non poterit esse firmus eo
				<lb/>quod ex deffectu alicuius ipsorum, evanescet amor ipsius. Et
				<lb/>dixit: oportet sapientem requirere et fovere amorem amici decentibus
				<lb/>operationibus et inductionibus bonis, sicut puer requiritur
				<lb/>et fovetur tempore nativitatis, et plantula cum plantatur, et
				<lb/>demum fructificat iuxta solicitudinem habitam in cultura ipsius.
				<lb/>Et dixit: valde vilis est qui se ignoranti humiliat et qui cuius
				<lb/>non habet noticiam laudes acceptat. Et dixerunt ei: qualiter
				<lb/>poterimus cupiditates vitare in qualibet parte corporis nostri sitas?
				<lb/>Respondit: in quocumque est cupiditas, est racio qua illud
				<lb/>per quod deviat devians bene discernit et ei potest obstare. Igitur
				<lb/>qui se ratione gubernat, potest cupiditatum effugere servitutem.
				<lb/>Et dixerunt ei: quibus modis potest bene dari consilium?
				<lb/>Respondit: duabus de causis, scilicet aut multiplici experiencia
				<lb/>aut viribus rationis immensis. Et dixit: aliqui alicui invident
				<pb n="484"/>
				<lb/>per id in quo sua iacet tempestas. Et dixit: cupiditates et
				<lb/>hominum voluntates reperiuntur iuxta regum suorum cupiditates
				<lb/>et voluntates ipsorum. Et dixit: nitere bene remunerare illum
				<lb/>qui benefactor est tui, quod si agere es impotens verbo grates
				<lb/>impende; verbo tamen non sis contentus donec satisfactionis
				<lb/>opera se possibilitati exponant. Et dixit: si aliquid contra aliquem
				<lb/>commiseris, licet sit modicum, non dormias donec convenienti
				<lb/>satisfactione finaliter sedes illud. Et dixerunt ei: potestne
				<lb/>homo semper bene facere? Respondit: potest, quia bene facere
				<lb/>est grates Deo agere et memoriam a cupiditatibus malis excludere,
				<lb/>et hec sunt duo que semper homo agere potest. Et interrogaverunt
				<lb/>eum: quid est quo cognoscitur iustus? Respondit: ex eo
				<lb/>quod non agat aliquid damnorum alicui, nec loquatur mendacium
				<lb/>ob sui profectum. Et dixit: deterior est inter omnes homines
				<lb/>qui terretur recto. Et dixit: non invideas illius diviciis qui sua
				<lb/>gubernare ignorat agenda. Et interrogaverunt eum: quibus scienciam
				<lb/>quis adipisci potest? Respondit: non expectando que evenire
				<lb/>non possunt, nec preteritis contestando. Et dixit: non
				<lb/>extinguitur ignis per id quod magis ex lignis occupatur, sed
				<lb/>per deffectum ipsorum; eodem modo sapienti sciencia non minuitur
				<lb/>addiscendo, imo crescit; minuitur tamen defectu discentium:
				<lb/>igitur eorum que nosti non sis avarus. Et dixit: spes est fallacia
				<lb/>animarum. Et cum discipuli Platonis requirerent quod legeret
				<lb/>eis et instrueret eos, respondit: prius venient auditores; et veniente
				<lb/>Aristotile dixit: loquamur, quia iam auditores venere. Et dixit:
				<lb/>malum est quod te pauperem facias, et si iniquitatem facias est
				<lb/>peius. Et dixit: cum habueris amicum, expedit quod sis amici
				<lb/>ipsius amicus, nec expedit quod sis inimici ipsius inimicus. Et
				<lb/>dixit: insipiens est qui ex bonitate sue [vestis] et indumentorum,
			<lb/>et non ex semetipso reputat se sensatum. Et dixit:</p>
			<p><lb/>bonus est qui levius potenciorem patitur et gravius minus potentem.
				<lb/>Et dixit: decet sapientem non servire nisi qui sibi est
				<pb n="485"/>
				<lb/>moribus coequalis. Et dixit: bonitatum inicia insipida sunt, finetenus
				<lb/>vero sunt dulcia; pravitatum autem e contra. Et dixit:
				<lb/>fideles domini sua legalitate omnem thesaurum populi sui possident.
				<lb/>Et dixit: non asocies te cum hiis qui de aliis oblocuntur,
				<lb/>quia sic de te sicut de aliis facient. Et vidit quosdam plorantes
				<lb/>super quodam mortuo, quibus dixit: non ploretis super eo quod
				<lb/>plorare non confert, sed peccata vestra lugeatis. Et dixit: bonum
				<lb/>quod velis non reputes modicum, quia modicum erit multum.
				<lb/>Et dixit: sapiens non est qui ea que noverit discere ab alio
				<lb/>nititur, sed que ignorat. Et dixit: convenit sapienti quod paret
				<lb/>singula pro hiis que habere sperat et pro illis, que viderit necessaria,
				<lb/>obtinendis; et non quemadmodum impossibilia sic vilipendat
				<lb/>sperata, et specialiter cum illa sperata non sint certa,
				<lb/>immo sunt casualia in quibus homo assecurari non debet. Et
				<lb/>dixit: non sum lucratus ex sciencia nisi in quantum scio quod
				<lb/>non sum adhuc sapiens. Et dixit: mali cogitatus hominem contingentes,
				<lb/>sui corporis corrumpunt organa et ipsius bona ordinamenta
				<lb/>depravant; et si tollerans patience multe non fuerit, ad
				<lb/>alias virtutes anime se diffundent et eius, modo simili, ordinamenta
				<lb/>corrumpent. Et dixit: ad correctiones puerorum non sitis
				<lb/>asperi multum, quia ad correctiones valde asperas pravi fiunt;
				<lb/>assimilatur enim puerorum rigidus castigator nitenti, sufflando,
				<lb/>magnum ignem extinguere, qui flatibus pocius inflammatur. Cui
				<lb/>dixerunt: qualiter quis nititur ad obtinendas divicias, senex existens?
				<lb/>Respondit: quia melius est in obitu relinquere acquisitas divicias
				<lb/>inimico, quam in vita pauperem petere ab inimico. Et dixit:
				<lb/>duplex est dieta, comunis et propria; comunis est non nisi cum
				<lb/>appetitu comedere, propria est investigare humorem aut qualitatem
				<lb/>vincentem et eos obtemperare contraria opponendo. Et
				<lb/>dixit: natura est anime servitrix; ergo non inebrietur anima, et
				<lb/>tunc familiabitur sibi natura; ebrietas vero anime constat in
				<lb/>omittendis bonis operibus, et malis imitandis, et nature servicia
				<pb n="486"/>
				<lb/>sunt ad delectationes mundi eam allicere, et ab alterius
				<lb/>mundi delectationibus prohibere. Et dixit: sciencia est anime
				<lb/>tinctura, et tingibilia commode non tinguntur nisi prius ab
				<lb/>immondiciis suis purificentur. Et dixit: cum tua discrecio prohibuerit
				<lb/>aliquid te facturur, inobediens esse non debes, quia
				<lb/>maius peccatum quod potest accidere est quod instiget se aliquis
				<lb/>id agere quod vetavit. Et dixit: non oportet super perditis opus
				<lb/>impendere, sed ut habita conserventur. Et dixit: mali capitale est
				<lb/>fraus; eius vero gubernator est ira. Et dixit: una ex sciencie
				<lb/>bonitatibus est quod ea, sicut aliis accidentibus, privari non potes.
				<lb/>Et interrogavit eum Aristotiles in quo cognoscitur sapiens. Respondit:
				<lb/>in eo quod per ea que noverit non se magno habeat
				<lb/>precio; nec contra vituperantem aliquem irascatur nec, cum
				<lb/>laudatur, fiat elatus. Cui dixerunt: quid est quod molestius
				<lb/>reputas? Respondit: idque ex cuius prolatione dolebunt amici et
				<lb/>ex ipsius silencio lex offendetur. Cui etiam dixerunt: quid est
				<lb/>quod minus curandum est? Respondit: insipientis dehonestacio.
				<lb/>Et interrogaverunt: a quibus cavere oportet? Respondit: ab inimico
				<lb/>potente et a domino predatore. Et dixit: si volueris scire
				<lb/>quis ex hominibus est tibi similis, quem sine causa diligis
				<lb/>scisciteris. Et dixit: malus inimicatur bono quia dolet cum de
				<lb/>eo bona dicuntur, quasi hec bona ad contumeliam sui sint.
				<lb/>Et dixit: pravus sapiens delectatur in contradicendo sapientibus
				<lb/>predecessoribus suis; sapiens vero bonus, ex sapientum amissione
				<lb/>tristatur optans magis suam invalescere scienciam collocutionibus
				<lb/>sapientum, quam in dominationis obtentu fervere. Et
				<lb/>dixit: ex quo remittitur, non est conveniens improperare delictum,
				<lb/>et propterea melius inficiari reputo antequam remittatur
				<pb n="487"/>
				<lb/>eidem. Et dixit: qui in sua iuventute ira et cupiditatibus
				<lb/>utitur, erit sibi in sua senectute molestum, cum voluptatibus frui
				<lb/>non poterit debilitate membrorum; et qui a sua iuventute patitur
				<lb/>discrecionem, licet eidem tunc temporis molestum sit, senectutis
				<lb/>tamen etate erit bone quietis et status. Et dixit: avarus
				<lb/>vult plus magnam remittere iniuriam factam sibi, quam retribucionem
				<lb/>pro modico beneficio elargiri. Et dixit: licet sis senex
				<lb/>non erubescas addiscere etiam si fuerit infantulus qui te docet,
				<lb/>quia ignorantia verecundia deterior est addiscendi. Et dixit: letatur
				<lb/>sapiens qui novit se a mundi turpitudinibus evasisse, assimilans
				<lb/>illi cui confracta est navis et ad litus, maris fluctuatione,
				<lb/>collapsa, qui dum alios respicit periclitantes in undis, se evasisse
				<lb/>letatur. Et instruxit discipulos dicens: cum fessi a studio vacabitis,
				<lb/>vacetis bonis ystoriis quod tedio careatis. Cui
				<lb/>dixerunt: quis est sapiens magis completus? Respondit: qui
				<lb/>amplius alios consulit, et qui se muniit amplius, dubietatibus
				<lb/>perplexus, queusque inveniat semitam scientie veritatis. Et
				<lb/>dixerunt ei: quis est turpior in suis operibus? Respondit: qui
				<lb/>nimis se suo sensu gubernat, et etiam qui nimis contra
				<lb/>se ipsum incedit, et qui sic se in rebus exponit intrepide ut
				<lb/>nichil suspicari videatur. En interrogaverunt eum: unde provenit
				<lb/>subtilitas intellectus? Respondit: ex preclara et pura natura et
				<lb/>e conversatione cum sapientibus in vita. Cui dixerunt: quis ex
				<lb/>hominibus est complecioris bonitatis? Respondit: qui suam refrenat
				<lb/>iracundiam et suam voluntatem impugnat. Et dixerunt ei:
				<lb/>quis est mundus et liber a turpibus operibus? Respondit: qui
				<lb/>suam discrecionem statuit pro suo fideli, et timorem pro suo
				<pb n="488"/>
				<lb/>vice domino, et predicationes pro freno, et patienciam suum
				<lb/>gubernatorem, et Dei timorem suum socium, et collocutionem
			<lb/>de morte suum salvatorem.</p>
			<p><lb/>ARISTOTILES interpretatur in ydiomate grecorum completus
				<lb/>bonitatibus, qui patrem habuit nomine Nichomacus et
				<lb/>interpretatur disputator vincens; hic fuit valde sapiens in arte
				<lb/>medicine et extitit medicus Epichi, patris Philippi, patris Alexandri.
				<lb/>Natus fuit idem Aristotiles in villa quadam dicta Stagira
				<lb/>et tam pater quam mater descenderunt de genere Esculapii
				<lb/>qui fuit de meliore genere grecorum. Et cum ad octavum
				<lb/>pervenit annum, ad civitatem Athenarum que dicebatur civitas
				<lb/>sapientum, pater eius ipsum adduxit et assignavit eum retoricis,
				<lb/>poetis et etiam aliis gramaticis instruendum, cum quibus studuit
				<lb/>proficiens IX annis; huiusmodi scientie litteralis ydiomatis nomen
				<lb/>imponentes, eam vocabant circumdatorem eo quod erat organum
				<lb/>et escala ad sciencias omnes. Et aliqui sapientum illius
				<lb/>temporis pro nichilo reputantes rethoricorum, poeticorum et gramaticorum
				<lb/>artem, sicut Pictagoras et Pictoras, derridebant
				<lb/>singulos qui in hiis discendis artibus laborabant, dicentes in
				<lb/>nulla sapienciarum illas existere oportunas, cum gramatici non
				<lb/>sint nisi ad pueros instruendos, poetici ad narrandum fabulas
				<lb/>et mendacia componenda, rethorici vero ad suadendum verbis
				<lb/>politis et blandiciis exornatis. Quibus auditis Aristotiles erubuit
				<lb/>valde et motus est acriter et conatus tueri gramaticos, poeticos
				<pb n="489"/>
				<lb/>et rethoricos, et raciocinans pro illis dixit quod sapiencia a predictorum
				<lb/>sciencia excusari non potest cum ratio sit sciencie instrumentum
				<lb/>et hoc manifeste apparet: nam, cum scientes non
				<lb/>sint nisi ratione utentes, cum hec sit prerogativa hominum respectu
				<lb/>bestiarum, dignum est ut inter homines nobilior et rectior
				<lb/>sit qui est magis completus ratione, et qui melius et decentius
				<lb/>exprimit corde recondita, et qui profert ea loco convenienti et
				<lb/>tempore, et qui breviter et modo mirabiliori exponit. Et quia
				<lb/>sapiencia est nobilissima rerum, meliori racione et decenciori que
				<lb/>exprimi valeat debet ostendi, verbis magis apropriatis et certis
				<lb/>et brevibus magis absque impedimento vel errore. Nam, si sit
				<lb/>racio impedita, nomen sciencie perditur et cogit hesitare legentem
				<lb/>et dubium efficit auditorem. Et postquam Aristotiles scivit
				<lb/>scientiam gramatice et poethice et rethorice, nisus est scire scienciam
				<lb/>ethice et cadruvialem, naturalem et theologicam. Et
				<lb/>statuens se discipulum Platonis audivit ab eo in quodam loco
				<lb/>qui dicitur epidemia Atheniensium tempore quo pervenerat
				<lb/>ad XVII annum. Et cum Plato secunda vice pervenit in Siciliam,
				<lb/>dimisit Aristotilem in scolis, loco sui, in eadem villa
				<lb/>epidemie in qua discebat scientiam viatorum, quia Platonis
				<lb/>fuit opinio conferre corpori ambulationem moderatam ad delendas
				<lb/>superfluitates ab eo et molestias, quemadmodum providetur
				<lb/>anime cum sapiencie documento; et propter hoc, quia discipulis
				<lb/>scienciam docebat ambulando se, ipsis ambulantibus, nominati
				<lb/>sunt ipsi et subsequentes eos ambulatores. Postquam vero
				<lb/>obiit Plato, Philippus rex misit pro eo, et accedens ad eum in
				<pb n="490"/>
				<lb/>Macedoniam, moratus est ibi toto tempore Philippi, sapienciam
				<lb/>demonstrando. Post obitum Philippi Alexander filius suus regnavit,
				<lb/>et Alexandro recedente de Macedonia ad expugnandum
				<lb/>illos de regione Asie, Aristotiles reversus est Athenas et remansit
				<lb/>ibi docens decennio; tandem ob invidiam cuiusdam sacerdotis,
				<lb/>idem sacerdos suasit civibus quod convenirent eum
				<lb/>super hoc quod ydola adorare nolebat que alii tunc temporis
				<lb/>adorabant. Quo scito Aristotiles ab Athenis recedens, ad suam
				<lb/>terram Stagiram se reduxit, metu compulsus ne id sibi inferrent
				<lb/>quod Socrati intulerunt quem perimerant veneno. Et postpositis
				<lb/>tunc factis regiis, locum sibi invenit ad docendum. Et postmodum
				<lb/>incepit exercitare se ad benefaciendum hominibus, et in helemosinis
				<lb/>pauperibus largiendis, et in pupillis et orphanis maritandis,
				<lb/>et in gubernandis eisdem et in concedendo aliquid
				<lb/>studere volentibus, cuiuscumque ordinis essent et ad qualemcumque
				<lb/>scienciam intenderent. Et renovavit Stagire fabricam
				<lb/>et posuit eis leges. Quem reges plurimum honorabant, in sublimi
				<lb/>statu tenentes eum. Obiit postmodum anno LXIII, cuius ossa
				<lb/>accipientes iidem de Stagira incluserunt in archa quadam, quam
				<lb/>situaverunt in locum ubi consiliari solebant pro magnis agendis,
				<lb/>circaque ossa morari maxime delectabantur. Et cum molestabantur
				<lb/>aliquo negocio gravi, cuius scienciam pertingere non valebant,
				<lb/>recurrentes ad locum eundem morabantur ibidem disputando
				<lb/>tamdiu donec perveniebant ad noticiam veritatis, sperantes quod
				<lb/>propter moram in ibi ubi ossa Aristotelis erant reposita, sensum
				<lb/>haberent veriorem et subtiliorem intellectum. Faciebant etiam
				<lb/>hoc ut eum honorarent post mortem, et quantum dolerent de
				<pb n="491"/>
				<lb/>amissione sui monstrarent. Et habuit idem Aristotiles multos
				<lb/>discipulos, reges et regum filios, et composuit bene C libros et
				<lb/>ex illis qui nunc inveniuntur sunt XVIII libri in logica, et
				<lb/>octo in naturis, et liber ethicorum, et liber de regimine civitatum
				<lb/>et liber methaphisice qui theologia nominatur et liber de
				<lb/>ingeniis geometricis. Et reprehendit eum Plato super eo quod
				<lb/>ostenderat in scienciis componi debere libros. Cui respondit Aristotiles
				<lb/>se taliter excusando: Scitum est et notum non debere
				<lb/>agere aliquos ut scienciam diligentes perdant eam; bonum est
				<lb/>igitur ut libros componamus, quorum beneficio adiscatur, et
				<lb/>cum memoria labitur, recuperetur mediantibus ipsis libris;
				<lb/>illi vero qui odiunt eam, non proficiunt in ea quamvis sit redacta in
				<lb/>libris quia gravantur, visis eisdem, et recedunt ab eis, cum
				<lb/>circumiverim ipsam, et fortibus muris taliter, ut vides, roboraverim,
				<lb/>quod rudes et ignari, non valentes in ea proficere, de acquirenda
				<lb/>ea se nullatenus intromittant; ordinavi etiam eam ordinationibus
				<lb/>talibus quod sapientes eam intelligere potuerunt,
				<lb/>abhorrentes vero ipsam nullum exinde potuerunt enucleare profectum.
				<lb/>Et fuit Aristotiles albus, bone stature, magnorum
				<lb/>ossium, parvorum oculorum, gracilium narium, parvi oris, ampli
				<lb/>toracis; et cum solus incedebat, velociter incedebat, et quando
				<lb/>cum sociis, incedebat lente; nunquam quiescebat libros respicere,
				<lb/>libenter intendebat interrogantibus, respondens eis paucis verbis;
				<lb/>et bene interdum aliquibus horis diei incedebat per campos et
				<lb/>rivos, delectationem habens in bonis sonis audiendis et immorando
				<lb/>cum disputatoribus nitens semper recto et vero, suum errorem
				<lb/>cognoscens si eum continebat errare; moderatus erat in se
				<pb n="492"/>
				<lb/>vestiendo, in comedendo, bibendo, et mulieribus adherendo;
			<lb/>tenebat semper in manu sua instrumentum astrorum.</p>
			<p><lb/>Et dixit Aristotiles: In hoc mundo est melius bonam famam
				<lb/>habere et Dei gratiam obtinere, per quam si deffendi confidas,
				<lb/>tibi a malo cavebit si quod contra te alii machinantur. Et
				<lb/>dixit: te non rectificante prius, tuum populum rectificare non
				<lb/>potes, nec gubernare ipsum poteris, te errante; nam, qualiter
				<lb/>poterit cecus alium ducere, pauper alium ditare, inhonoratus
				<lb/>seu honore carens aliquem honorare? Et debilis, qualiter poterit
				<lb/>suis viribus alios confortare? Certe nunquam poterit aliquis
				<lb/>dirigere alium nisi qui sciat et dirigat principaliter se ipsum;
				<lb/>igitur, si immondicias aliorum volueris abstergere, cor tuum
				<lb/>primo illis abstergas, eo quod anima tua existens immunda
				<lb/>non poterit alium expiare, nisi agere velis ut medicus qui a
				<lb/>morbo quo premitur curare nititur alium et se ipsum curare non
				<lb/>potest. Et dixit: quod magis dirigit negocia populorum est habere
				<lb/>dominum directum et quod magis ea corrumpit est
				<lb/>dominos corruptos habere, eo quod dominus populorum respectu
				<lb/>sicut anima se habet respectu corporis que, absque eo, vitam
				<lb/>partecipare non potest. Et dixit: a concupiscenciis caveas, quia
				<lb/>si in his, huius mundi, cogitabis negociis, certe invenies quod
				<lb/>non sit laudabile huius mundi velle honorem et alterius mundi
				<lb/>dedecus subire, cum hic mundus fluctuationis sit causa et
				<lb/>quo sumus trasferendi sit domus. Et dixit: si volueris esse dives,
				<pb n="493"/>
				<lb/>quod habes paum tibi sufficiat quia ei cui quod habet non sufficit,
			<lb/>ille dives esse non potest etiam satis habundet.</p>
			<p><lb/>Et dixit: faciliter potest pravitas huius mundi sciri, in
				<lb/>quo absque vituperatione alterius alter honorari non potest, nec
				<lb/>sine depauperatione alterius alter dives fieri non valet.
				<lb/>Et dixit: si, te errante, quod velis habueris vel, te recte operante,
				<lb/>quod possederis perdideris, ad tuum propterea non
				<lb/>revertaris errorem nec ex hoc a recte operando desistas. Et dixit:
				<lb/>quod optaveris nulli vetes, nec aliquod agas quod alios contra
				<lb/>te nolueris egisse; tue voluntati repugna, concupiscencias vita,
				<lb/>neminem odias, ab invidia animum tuum absterge; et si contra
				<lb/>te aliqui erraverint, non indigneris propterea, cum nullus evadat
				<lb/>errorem. Cave a concupiscenciis, que rationem impediunt et
				<lb/>veritatem anullant, quia non alio modo quam precavendo fides
				<lb/>subsistit et mundus. Et si tuam animam trahi contingat ad concupiscencias
				<lb/>et ad deteriorem statum qui possibilis sit
				<lb/>evenire te trahant, preliare cum eis et quantum possibilitas
				<lb/>tua permittit tuearis ab eis; nec quantulumcumque erroris
				<lb/>modicum usum reputes, quia usu modici usum plurimi attinges.
				<lb/>Et dixit: in re inutili tuam non exerceas vitam; et si aliquo
				<lb/>delectabili abstinere non potes, cum sapientibus conferas et studeas
				<lb/>in libris ipsorum; vita mendacia quia non menciuntur alia
				<lb/>de causa mendaces nisi ex anime sue et rationis ignavia,
				<pb n="494"/>
				<lb/>quia mendacia que inferant damna ignorant; unde minus damnum
				<lb/>quod potest evenire mendaci est ut, cum acciderit eum vera
				<lb/>proferre, non credatur eidem; et nichilominus ab hiis que voluerit
				<lb/>elongatur, et in occidens venit qui in orientem pervenire
				<lb/>sperabat. Et dixit: bonorum corda leviter concordant sicut
				<lb/>aqua pluvialis marine leviter miscetur; corda vero malorum concordant
				<lb/>difficile quamvis societatem discumbant, quemadmodum
				<lb/>bestie que, licet se amplectentur ad invicem, amicicie sunt
				<lb/>ignare. Et castigavit Alexandrum dicens: Sit primum quod egeritis
				<lb/>quod statuatis sic credere homines ut nulli vestra beneficia
				<lb/>consequentur, nisi qui astant vobis veritatem sequentes et
				<lb/>imitantes eandem; sperent etiam fallaces damna aliis inferentes
				<lb/>assequi rigidas penas; hiis enim vestra corroborabuntur regna
				<lb/>et reputabimini sapientes. Et dixit: si in aliquo dubitaveritis,
				<lb/>ad sapientes recurrite, quia a nullo rectificantur negocia dominorum
				<lb/>magis quam a sapiencia, quia sapiens insipientem excedit;
				<lb/>et si, quia sapientem consulas, aliquis te despiciat, non
				<lb/>turberis ipse propterea, sed scias neminem sine vicio esse posse;
				<lb/>igitur ob aliquod vicium existens in aliquo, si ex alia parte virtutes
				<lb/>affuerint, non omitas eius consilium implorare; scias enim
				<lb/>quod damnum quod te propter impedientes contingere poterit,
				<lb/>erit molestius quam beneficium a molestatoribus assequendum.
				<lb/>Et dixit: iusticia est mensura quedam quam Deus statuit super
				<lb/>terram, cuius suffragio debilis a forti, et verax eripitur a mendaci;
				<lb/>et qui hanc mensuram delere voluerit fatue procedit et
				<lb/>est in se ipso deceptus. Et dixit: cognoscit ignoranciam sapiens
				<lb/>eo quod jam fuit ignorans; verum quia ignorans nunquam fuit
				<lb/>sapiens sapienciam non cognoscit. Et dixit: ex fiducia consequendi
				<lb/>finem non peto scienciam, sed ut sciam illud de quo dubito,
				<lb/>quia propter ignoranciam magnus ascribitur viro deffectus.
				<pb n="495"/>
				<lb/>Et dixit Alexandro: scias quod quelibet res dupliciter se habet,
				<lb/>quia aut est res modica quam non decet te agere, aut generalis
				<lb/>quam non decet alteri committi; nam si pro modicis exercueris,
				<lb/>prepedieris in magnis, et si grandia commiseris aliis,
				<lb/>consumabuntur indebite et damnum maius proventurum censebitur
				<lb/>in futurum quum profectus. Et dixit: liberalitas est concedere
				<lb/>indigenti, et merenti iuxta possibilitatem donare; et
				<lb/>qui ultra possibilitatem concedit, liberalis non est sed vere vastator,
				<lb/>et qui non indigenti concedit non est acceptus sed est
				<lb/>velut qui aquam spargit in mari; et qui non merenti exhibet
				<lb/>est velut muniens inimicum qualiter veniat contra eum. Et dixit:
				<lb/>sapiencia est velut tutamen anime et speculum rationis; o
				<lb/>quam felix est igitur qui nititur eam perquirere, cum ipsa sit
				<lb/>laudabilium fundamentum et nobilium radix! Per ipsam enim
				<lb/>bonus acquiritur finis et avertimur a tormentis. Et dixit: O
				<lb/>Alexander, in utendo ut non debetur dominio invidia oritur, ab
				<lb/>invidia mendacium provenit et a mendacio odium; ab odio iniusticia
				<lb/>nascitur, ab iniusticia inimicicia erumpit, ab inimicicia bellum;
				<lb/>bello lex perit et habita perduntur. In utendo vero dominio
				<lb/>ut debetur, veritas procreatur, a veritate procedit iusticia, a iusticia
				<lb/>amor pullulat, ab amore dona prodeunt et tutela consurgit
				<lb/>cum quibus lex manutenetur et mundus populis adaugetur.
				<lb/>Et dixit: qui suum regnum statuit servum legis debet regnare,
				<lb/>et qui legem subicit regno, regnum angustat. Et dixit: oportet
				<lb/>regem esse magnanimum, multe cogitationis et rerum finium inspectorem,
				<lb/>pium etiam et refrenatorem iracundie ubi decet et
				<lb/>quando; et excandescere cum oportet, debet suarum concupiscenciarum
				<pb n="496"/>
				<lb/>repressor esse; debet non perfidus esse, sed predecessorum
				<lb/>suorum equioris semite gubernator, et ordinator
				<lb/>singulorum in eo, quem meruerunt, statu et servator legis et
				<lb/>fidei, et quod in bene faciendo nitatur, et quod fortis existat;
				<lb/>fortitudo tamen eius duplex est: una est ut sit fortis animi, qui
				<lb/>nulla occasione terreatur, alia est fortitudo corporis; que due
				<lb/>si fuerint in rege, rex erit eximio complemento completus; et si
				<lb/>forte, deficiente corporis fortitudine, alia supererit, sufficiet.
				<lb/>Et dixit: rex qui suo se sensu gubernat non est laudibus extollendus,
				<lb/>et rex qui alii quam suo vicedomino secretum exponit,
				<lb/>est debilis rationis. Et dixit Alexandro: Si bonus esse gubernator
				<lb/>volueris, ab infligendis penis boni assecurentur, et quod
				<lb/>vindicentur de malefactis quique confidant. Et dixit: divicias
				<lb/>pete non transitorias et incommutabilem vitam, et regnum
				<lb/>quod non auferetur et durabilitatem perpetuam. Sis pius, non
				<lb/>tamen ea pietate que convertatur in damnum, imo penam merentibus
				<lb/>inferre non differas, et ad roborandam legem labora,
				<lb/>quia in ea timor domini consistit. Cum videris inimici posse obtinere
				<lb/>vindictam, non differas, eo quod variantur mundi condiciones
				<lb/>et status. Et dixit: non odias veritati herentem nec contra
				<lb/>fautorem fidei litiges; et fidem statue inicium regni tui, quia qui
				<lb/>contrariatur fidei tuus et regni tui inimicus existit; et per predecessores
				<lb/>tuos melius est quod emenderis, quam per te subsequentes
				<lb/>emendentur. Et dixit: bonos honora; ex hoc enim populi
				<lb/>obtinebis amorem; non festines sequi mundum quia modicum
				<lb/>perseverabis in eo. Et qui suos [animos] huic mundo stabiliunt,
				<lb/>illos admiror, cum illum perpetuari ignorent. Honora
				<pb n="497"/>
				<lb/>sapienciam et roborare nitaris eam magistris et discipulis stipendia
				<lb/>exsolvendo, et etiam exilarando eosdem; et eos qui ad
				<lb/>aliquem statum in ea perveniunt, cum tuis familiaribus pone,
				<lb/>sciens quod honorabilior titulus est titulus sapiencie et delectabilior
				<lb/>[remuneratio] est remuneratio per eandem, et in perquirendo
				<lb/>eam major profectus existit et, nisi per eam, ullo alio
				<lb/>majus comodum consequeris. Et dixit: ut ad alium dirigamini
				<lb/>hunc querite mundum, nec propter ipsum queratis eundem,
				<lb/>cum modicum sit morandum in eo; et vobis loquor quia
				<lb/>modicum diligo mundum et Deum deprecor ut me cito eximat
				<lb/>ab eodem. Et dixit: bone discrecionis est, fortis animi et
				<lb/>laudabilis fidei qui tolerat adversitates cum venerint quia,
				<lb/>qualiter sit homo, in prosperitatibus non probatur. Confortare
				<lb/>igitur ex eo quod superest tibi et ex eo quod Deus te absolvit
				<lb/>a pestibus, et que tibi contulit non abneges dona. Et debiliorem
				<lb/>ex inimicis fortiorem te reputes; eo modo tuam requiras miliciam
				<lb/>velut rex magnis causis emergentibus egens ad sui cautelam
				<lb/>requirit eandem. Et dixit: mulceas populum tuum sicut
				<lb/>cui scandalizatum est regnum, et multiplicati inimici requirunt.
				<lb/>Observatores fidei sive legis promoveas et ex hoc reputaberis
				<lb/>in hoc mundo compositus et in alio consequeris finem obtatum;
				<lb/>malos refrenare et corrigere studeas quia cum hoc et legem
				<lb/>diriges et tuum populum conservabis. Non es de tua anima securus,
				<lb/>quousque homines assecurentur a tui illationibus pravis;
				<lb/>et super eo quod te egisse male non reputes, alium non molestes.
				<lb/>Et dixit: non potest dominus esse qui multum ad amici vicia
				<pb n="498"/>
				<lb/>intendit; et eum qui multum apreciatur se ipsum, et qui
				<lb/>omnes fere deprimere non omittit, homines deprimere moliuntur.
				<lb/>Mori honoranter est melius quam in vita vituperose transire.
				<lb/>Et dixit: dies suos morte prevenit qui regi repugnat; et rex
				<lb/>qui vili opponitur suum perdit honorem. Et dixit: pauper moritur
				<lb/>qui mundum diligit, et dives moritur qui non diligit eum.
				<lb/>Sapiencia non generosi est honor. Concupiscencia ducit ad
				<lb/>eam, que resumi non potest, iacturam. Avaricia honorem dirimit
				<lb/>quem parentes antea construxerunt. Insipiencia est socius pravus;
				<lb/>et sic pendere ab alio, ut absque peticione subsistere non
				<lb/>possit, mors prava censetur. Oportet rectorem seu gubernatorem
				<lb/>suum populum non thesauri loco seu hereditatis tenere,
				<lb/>sed ut consanguineos et amicos, nec in hiis que ab eis excipit
				<lb/>per violenciam delectetur, sed ex eo quod ab eis assequatur
				<lb/>ex recto. Qui heret iusticie non habet unde aliquem vereatur,
				<lb/>quare dixerunt aliqui quod iusti non habent ex quo Deum formident,
				<lb/>ex quo, quod ipse Deus voluerit, imitantur, et obediunt
				<lb/>suo mandato. Si rex est non justus, non est rex sed predo
				<lb/>et spoliator violentus. Mali timore obediunt, beneficio vero boni;
				<lb/>igitur, hos duos modos agnoscens, uni beneficias, reliquo penam
				<lb/>infligas. Tua ira non sit nimis aspera neclevis plurimum, quia
				<lb/>una mores luporum consequitur, alia puerorum. Et scripsit Alexandro
				<lb/>in epistola sua: tribus de causis reges honorantur, ex
				<lb/>legum institutione bonarum, ex regionibus conquirendis, et ex
				<lb/>desertarum populatione terrarum. Et eciam scripsit ei: Opera
				<lb/>manuum hominum non ad unguem discutias quia, cum homines
				<pb n="499"/>
				<lb/>non possint erroribus omnino excludi, si multum examinentur
				<lb/>distincte, confundetur discrecio tua; igitur ab aliquibus errorum
				<lb/>avertendi sunt oculi, et indulgendum eisdem; hiis enim sistentibus
				<lb/>penes te corda dirigentur ipsorum, et procedent ad melius
				<lb/>facta tua. Et cum puniri contingerit aliquem, non te ultorem,
				<lb/>vindictam sicientem, ostendas, sed velut rectificationem conantem;
				<lb/>et in hoc medicos imitare qui, quamquam sciant infirmos plurimum
				<lb/>ex morborum, quos pasciuntur, molestiis pati culpantibus
				<lb/>ipsis, qui nec agenda agunt nec omittenda omittunt, nichilominus
				<lb/>tamen curant eos non medicamentis asperis in penam eorum
				<lb/>que commiserunt, sed eos leviter et blande mederi conantur. Et
				<lb/>transiens per quendam manibus mutilatum dixit: quia alios
				<lb/>non suo privavit, est suo privatus. Et dixit: qualiter amicus
				<lb/>erit alterius insipiens qui non est suimet ipsius amicus? Et dixit
				<lb/>Alexandro: Benefaciendo populo domineris, quia tuum dominium
				<lb/>durabilius erit proinde, quam in agravando eosdem; nam, cum
				<lb/>eorum dominares antea corporibus, deinceps dominaberis animis
				<lb/>propter beneficia que concedes. Et scias quod populus, dicto presumptuosus,
				<lb/>facile ad facta collabitur; igitur nitere ne labatur ad
				<lb/>dicta, et sequetur quod non labetur ad facta. Et dixit: felix est
				<lb/>qui alio castigatur. Et dixit discipulis suis: roborate animas
				<lb/>vestras cedentes concupiscenciis que debiles surripiunt animas.
				<lb/>Et dixit: nil est quod minus valere faciat hominem, sicut bona
				<lb/>improperare que fecit. Et dixerunt ei: vos, sapientes, a quoquam
				<lb/>discere, qualiter pro malo non geritis? Respondit: quia scire
				<lb/>valde utile reputamus. Et dixit: qui benefaciendi posse non
				<lb/>habet, saltem a male faciendo abstinere nitatur. Et dixit: et
				<lb/>veritatem diligimus et Platonem, sed rectius est diligere veritatem.
				<lb/>Et dixit discipulis suis: aures habetis quatuor, duabus
				<lb/>audiatis quod proficit, et non proficientibus duas reliquas relinquatis.
				<lb/>Et dixerunt ei: quid est ex rebus utilius? Respondit:
				<pb n="500"/>
				<lb/>vestigio mors pravorum. Et dixit: in alicuius turbacionem aliquem
				<lb/>experiri non convenit, nisi cum fuerit in suo dominio, vel
				<lb/>aliquo potentatur. Et quadam die Platonem vidit iratum, cui
				<lb/>dixit: magister, ad quid eo iratus? Respondit: ex verbo quodam
				<lb/>quod de te quidam retulit, fide dignus. Cui Aristotiles: ex quo
				<lb/>vere fide dignus est, non est malivolencie dignus. Et dixit: in
				<lb/>rebus singulis multo est levius modicum, nisi in adeptione sciencie,
				<lb/>que, quanto major fuerit, est levior ad portandum. Cui dixerunt:
				<lb/>que sunt ad lucrandum oportuna discreto? Respondit: que, naufragante
				<lb/>eodem in mari et nudus tandem evadens, nichil ex
				<lb/>eis amittit. Et dixit: oportet ex scienciis eligere melius, sicut
				<lb/>facit apis que eligit meliora ex flore. Et habens ipse quandam
				<lb/>hereditatem nobilem, cuidam illam committebat gubernandam,
				<lb/>ipse vero nunquam visitabat eandem. Cui dixerunt: quare tuam
				<lb/>non requiris hereditatem? Respondit: quia non acquisivi ipsam
				<lb/>ut eam sed ut me ipsum requirerem, et multas intendo acquirere
				<lb/>hereditates hoc modo. Et dixit: insipientis lingua est
				<lb/>sui clavis interitus Et dixit cuidam iuveni scienciam pigritanti
				<lb/>perquirere: si pro inquirenda sciencia laborem non pertuleris,
				<lb/>detrimentum sciencie pacieris. Et dixit cuidam ex discipulis:
				<lb/>fili, nunquam te nisi cum noscente se ipsum associes, quia degere
				<lb/>bene non potest in vita qui se associat ignoranti se ipsum.
				<lb/>Et dixit: animus semper proclivus ad vicia, sciencie non recipit
				<lb/>incrementum. Et dixit: ob concupiscencias suas corpus non increpa,
				<lb/>cum hoc sua natura requirat, sed animam argue que quod
				<lb/>decet et dedecet attendit et noscit, et corpori dominatur. Et
				<lb/>dixit: fornicator laudari non potest; nec ylaris iracundus, nec
				<lb/>liberalis invidus, nec cupidus esse dives. Et dixit: sicut aurum
				<lb/>igne, sic homo suis probatur operibus. Quidam ex discipulis male
				<lb/>dixit de socio; cui dixit: contra eum nolo credere verbo tuo,
				<pb n="501"/>
				<lb/>sicut contra te non consentio verbo suo. Et dixit ei quidam:
				<lb/>dictum est michi quod malum contra me cogitasti. Respondit:
				<lb/>te non tantum reputo quam ex tribus infrascriptis unum omittere,
				<lb/>videlicet in aliquo scibili cogitare aut in aliqua cogitacionum
				<lb/>exhylarare animam, vel exercitari in aliquo opere bono.
				<lb/>Et dicit: cum aliquis ad scienciam bonus discipulus est contentus,
				<lb/>malus vero tum de ea diffidit. Et dixit: sicut pluvia facere pullulare
				<lb/>non potest de lapide germen, sic ex multo insipiens
				<lb/>studio assequi profectum non potest. Et dixit: lingua hominis
				<lb/>sue discrecionis vel indiscrecionis est scriba quia, quicquam
				<lb/>dicere voluerit, ipsa scribit. Et vidit quendam convalescentem
				<lb/>qui superflue comedebat, et dixit ei: ex multitudine ciborum
				<lb/>corpus subintrantium vires non crescunt sed ex multitudine
				<lb/>convenientis quod ex eis recipitur. Et dixit: experiencie corripiunt
				<lb/>hominem et persuadent successiones dierum. Et dixit:
				<lb/>sapiencia exornat divitis divicias et pauperis paupertatem occultat.
				<lb/>Cui dixit quidam: quid est bene loqui? Respondit: dicere modicum
				<lb/>ratione completum et respondere laudabiliter et confestim.
				<lb/>Et scripsit Alexandro: homines reputabunt fortitudine vestra se
				<lb/>contentos, vestre magnificentia voluntatis, et propter vestram
				<lb/>mansuetudinem vos amabunt; et si utrumque iunxeritis utrumque
				<lb/>comprehendetis effectum. Significavit ei etiam: eratis quondam
				<lb/>nobilis dominus, et adhuc ad nobilius vestrum procedet dominium,
				<lb/>si vestrum rectificaveritis populum; tunc enim laudabilis populi
				<lb/>eritis dominus, et non vituperati et pravi; nec vestrum sit predationis
				<lb/>officium; homines enim cum predone domino non sunt liberi,
				<pb n="502"/>
				<lb/>sed ut servi: et qui magis servorum quam liberorum vult esse
				<lb/>dominus, assimilatur ei qui bestiarum esse pastor plus eligit
				<lb/>quam virorum. Nec est apud regem minus decentius aliquid
				<lb/>quam predari, cum regis intersit vice patris se gerere; rex enim
				<lb/>Persarum a culmine sui dominii satis depressus existit, ex quo
				<lb/>cepit servos nominare subiectos. Et dixerunt ei: quid est quod
				<lb/>dicere non convenit licet sit veritas? Respondit: laudare se
				<lb/>ipsum. Et dixit: qui veritatis aliquid expresserunt, oportet grates
				<lb/>habere, quia ex illo modico nos habilitamus ad multum. Et
				<lb/>dixit: id animalia singula homo trascendit est ratio;
				<lb/>si quis igitur ea non utatur efficitur bestialis. Et dixit: inter
				<lb/>omnia quanto magis novum est aliquid, est melius, nisi amor,
				<lb/>qui novo melior vetustus existit. Et dixit: bibere consueveram
				<lb/>et sitis invalescebat sed, Deo cognito, non bibi et extincta est
				<lb/>sitis. Et dixit ei Abrakis: domine scienciarum, quid est primum
				<lb/>quod discere debet querens sapienciam? Respondit: quia
				<lb/>anima est sciencie minera, eius sciencia primo querenda est.
				<lb/>Et dixit: quid est anima? Respondit: anima est qua fundatur
				<lb/>sapiencia et divinitas illustratur. Et dixit iterum: cum quibus
				<lb/>investiganda est anima? Respondit: cum anima semetipsa. Et
				<lb/>dixit: quomodo potest anima investigare seipsam et perquirere?
				<lb/>Respondt: sicut querit infirmus a phisico pro egritudine sua,
				<lb/>et sicut cecus querit a circumstantibus de colore suo. Et dixit:
				<lb/>quomodo non intuetur anima seipsam, et est mater sapiencie?
				<lb/>Respondit: cum anima sapiencia carebit, nec se nec alium valebit
				<lb/>cognoscere, sicut visus nec se nec alium videre potest luce absente.
				<lb/>Et dixit: omnia proprietates habent, et proprietas discrecionis
				<lb/>est eligere bonum. Et dixit: non debet quis argui quia
				<lb/>non respondit querenti quousque sciatur si bene quesitor quesierit
				<pb n="503"/>
				<lb/>eo quod congrua questio responsionis congruentis est causa. Et
				<lb/>dixit: qui, quod acquisierint dominii, lucrati sunt cum studio
				<lb/>et labore per varia pericula transeuntes, boni finis existunt; sed
				<lb/>qui creverunt in gaudiis, numquam sencientes e contra, paciuntur
				<lb/>e contra; et signum est in eo quod villas multo labore
				<lb/>populari videmus, deliciis vero urbes depopulari et destrui;
				<lb/>nam deliciis nec regna procedunt nec populi diriguntur. Et dixit:
				<lb/>verborum acceleratio ilico facit errare. Et dixit: miror in eo in
				<lb/>quo non sunt bona que de ipso feruntur et tamen ipse acceptat;
				<lb/>et de eo de quo mala proferuntur que in eo non sunt,
				<lb/>et inde turbatur. Et dixit: qui alicuius operis dulce gustat laborando,
				<lb/>ad id habendum amarum tollerat, et qui alicuius utilitatis
				<lb/>delectationem invenit, invalescere in eo conatur. Et dixit:
				<lb/>non te geras vice cribelli qui, retento furfure, farinam emittit.
				<lb/>Et dixit: a conchiliis marinis medullam, aurum a terra, et
				<lb/>sapienciam a quocumque excipe referente. Et dixit: gubernare
				<lb/>populum non convenit puero nec ei qui est mundanorum negociorum
				<lb/>ignarus, nec suam imitanti concupiscenciam, nec ei qui
				<lb/>sine deliberatione agenda presumit, nec ei qui plurimum vincere
				<lb/>concupiscit. Et dixit: non est differencia inter puerum
				<lb/>etate et puerum moribus, quia mores hominum non pendent ex
				<lb/>tempore, sed ex eo quod in suis actibus semper concupiscencias
				<lb/>imitantur. Et dixit: qui concupiscencias nisi quando, quantum
				<lb/>et ut convenit imitatur, bonus ad gubernandum existit. Et
				<lb/>dixit: necesse est quemquam, ad hoc ut sit bonus vel quod sit
				<lb/>per se habilis ad veritatem sciendam et actu operandum per
				<pb n="504"/>
				<lb/>eam, vel quod ab alio discat, quia qui per se intelligere non
				<lb/>potest nec per alium apprehendere, bonus non potest esse. Et
				<lb/>dixit: bonum dicitur dupliciter: unum appetitur propter se, aliud
				<lb/>propter aliquid aliud; illud quod propter se appetitur, eo quod
				<lb/>propter aliud appetitur melius est. Et dixit: bonum dividitur
				<lb/>tripliciter: unum consistit in corpore, secundum in anima, tercium
				<lb/>extra corpus; nobilius tamen inter omnia est anime bonum,
				<lb/>cuius boni forma in bonis apparet operibus; et in acquirendo
				<lb/>huiusmodi bono et usu ipsius, felicitas bona consistit. Et dixit:
				<lb/>necesse habet anime felicitas bonis existentibus extra corpus,
				<lb/>quia difficile est homini pulcra opera agere et que sunt materialia
				<lb/>negligere, sicut divitem esse et parentatum; et propterea
				<lb/>sapiencia indiguit gubernancium auxilio, ut suam nobilitatem
				<lb/>ostenderet et etiam veritatem. Et dixit: procreatur in homine sapiencia
				<lb/>longo tempore adiscendo, et boni mores ex bonis
				<lb/>consuetudinibus. Et dixit: superhabundancia et defectu opera
				<lb/>corrumpuntur, quia, sicut paucitas et multitudo ciborum formam
				<lb/>sanitatis corrumpunt et ipsorum temperancia sanitatem efficit,
				<lb/>auget, et conservat, similiter mores corrumpuntur superhabundancia
				<lb/>et defectu, sicut timore et audacia; nam aliquis ad
				<lb/>omnia timidus est, et alter intrepidus et audax ad omnia: et
				<lb/>temperancior est qui ad nullum extremorum accedit. Et dixit:
				<lb/>oportet vos agnoscere signa que mores hominum ostendunt ex
				<lb/>delectationibus et tristiciis que suis recipiunt operibus; nam qui
				<lb/>delectationibus corporalibus abstinet sibi ex hoc placendo, hic
				<lb/>dicitur temperatus; et qui illis abstinet dolendo est ambitiosus,
				<lb/>et alii mores omnes eodem modo se habent. Et dixit: quam
				<lb/>plures bona cognoscentes opera et non operantes, bonos se existimant!
				<lb/>Sed tales velut infirmi qui, attendentes ad consilia
				<lb/>medicorum nihil operantur ex eis; et propterea, sicut eorum
				<pb n="505"/>
				<lb/>corpora sunt a sanitate remota, ita anime predictorum sunt a felicitate
				<lb/>longinque. Et dixit: bene agere est res terminata,
				<lb/>tamen est grave pervenire ad eam; et ad male agere facile pervenitur,
				<lb/>quia recedere a signo est facile, et difficile pervenire
				<lb/>ad ipsum: pluribus enim modis esse possumus mali, boni vero
				<lb/>non nisi uno modo. Et dixit: mors est acceptabilior quam
				<lb/>turpibus operibus uti. Et dixit: deffectus sciencie maliciarum est
				<lb/>causa eo quod, per ignoranciam eorum que agere convenit et
				<lb/>que fugere, plures errant illicitis operibus abutentes. Et dixit:
				<lb/>senes constanter se invicem diligunt, quia mutuis amoribus
				<lb/>proficiunt sibi; pueri vero, ex oblectamentis pluribus amantes
				<lb/>se invicem, cito se diligunt et cito abhorrent, nam delectabilium
				<lb/>[ipsorum amor] mutatur, eum delectationes sint in eis mutabilitatis
				<lb/>festive. Et eodem modo bonorum amor stabilis est et firmus,
				<lb/>quia sibi invicem assimilari nituntur in bonis, abstinentes
				<lb/>malis; pravorum vero amor, deficiente delectatione carnali, deficit.
				<lb/>Et dixit: felicitatis homini complementum est amicos acquirere,
				<lb/>quis enim solus poterit esse felix, cum felicis perfectio sit benefacere
				<lb/>aliis, quemadmodum infelicis est indigere beneficiis aliorum?
				<lb/>Et dixit: cui male succedit aut bene, huic etiam amici
				<lb/>est opus; quia cum male successerit, amicorum eget auxilio,
				<lb/>cui vero bene, indiget solacio eorundem. Et dixit: non delectatur
				<lb/>in iusticia nisi iustus, et in sapiencia nisi sapiens; in
				<lb/>amicitia non nisi amicus exultat. Et qui bene agendo adipiscitur
				<lb/>amicicias, est boni successus, et qui hoc acquirit ob corporales
				<lb/>delectationes, decipitur, quia corporalium delectationum cupisciencia
				<lb/>censetur ex moribus puerorum. Et dixit: Deum recto amore
				<lb/>diligens et amans sapientiam ipsius et opera bona, Deus honorat
				<lb/>eum et, curiosus eius, benefacit eidem. Et dixit: mali, fortitudine
				<lb/>corporis, pericula sustinent; boni vero, fortitudine animi,
				<pb n="506"/>
				<lb/>ea patiuntur; bona enim paciencia in manuum vel aliorum
				<lb/>membrorum fortitudine non consistit: hace enim paciencia bruta
				<lb/>participant. Sed anime paciencia bona est gravia cupiditatum et
				<lb/>voluntatum sustinere pericula propter boni finis fiduciam, quam
				<lb/>intendit. Et scripsit Alexandro dicens: ex quo Deus quod optasti
				<lb/>et quantum voluisti obtinere concessit, suis in parciendo acquiesce
				<lb/>mandatis. Et dixit: scire est vivere, et ignorancia mori;
				<lb/>et ideo sciens vivificat, quia opera que agit intelligit, et insciens,
				<lb/>quia non intelligit que agit, opera mortificat et annullat. Et dixit:
				<lb/>homines absque discipline informatione intelligere non possunt,
				<lb/>sicut eorum visus formas visibilium absque luce videre non possunt.
				<lb/>Et dixit: antiquitas temporis opera facit senescere, linit
				<lb/>vestigia, famam delet, nec remanet nisi amor qui ex bonis gestis
				<lb/>prevaluit hominum cordibus et quem filii a patribus suis hereditant:
				<lb/>nitere igitur ad bonam famam que nunquam deficit nec
				<lb/>abest a cordibus hominum; cum hac enim bona fama, et
				<lb/>nobilitas perdurabit. Et dixit: insipiens est similis cadenti in
				<lb/>aqua; igitur a longe munias eum, ei non approximans quia, si
				<lb/>evadet, lucraberis, et si moriatur nil perdes quia, a te remotus,
				<lb/>ad moriendum eum eo te trahere non potest. Et dixit: mendacium
				<lb/>est anime infirmitas que racione mediante curatur, quia
				<lb/>nunquam mentitur racio. Et quodam introeunte ad eum, vidit
				<lb/>coram eo sportam cum passulis, et interrogavit eum: quo
				<lb/>modo emisti? At ille mensuram sibi dari precepit dicens: Hac
				<lb/>mensura metiti sunt eas et posuerunt in sporta. Cui dixit ille:
				<lb/>non de esse quero, sed pro quanto emisti. Et tunc respondit
				<lb/>Aristotiles: pro tanto; sed scias qualitatem aliud quam quantitatem
				<lb/>esse, et quodlibet eorum proprio responso egere. Et
				<lb/>dixit: firmior sapiens est qui scibilia non acceptat priusquam
				<lb/>intellegat, et allegator melior est qui non refert referenda donec
				<pb n="507"/>
				<lb/>verbum prevideat, et melior artifex est qui ad opus non accelerat
				<lb/>priusquam ipsum bene discutiat; nec est aliquis qui in
				<lb/>cogitando tantum rancoris habere debeat, sicut sapiens in sapiencia
				<lb/>quam intendit. Nam necesse habet previdere bene in
				<lb/>illa priusquam sapiens teneatur, et conetur agonizare in ea donec
				<lb/>fructum volitum consequatur; et cum collectionis fructus tempus
				<lb/>advenerit, eum dolere non convenit eo quod qui labores mundi,
				<lb/>quos fecit pro semetipso, perdi permittit, et acquirende sciencie
				<lb/>sustinet detrimenta, ut post mortem retribucionem accipiat, et
				<lb/>deinde, cum morti approximat, doles in ea, quod de eo rideatur
				<lb/>et vituperent eum; mereri autem ex bonis operibus censetur,
				<lb/>velut qui arbores plantat et hedificat aliquam domum et
				<lb/>tristis et dolorosus efficitur de labore sue, dum perficitur quod
				<lb/>anxius expectabat. Et miror illius qui de morte tristatur; scito
				<lb/>certe per eum, quod suis operibus retributio fieri sperabat.
				<lb/>Et dixit discipulis: maius quod possunt attingere, suis inquisitionibus,
				<lb/>querentes scienciam, est quod docentes eos conentur
				<lb/>vera proferre et audientes eos non nisi in recipiendam veritatem
				<lb/>nitantur; moliar igitur in veritate dicenda, et vos ad eam apprehendendam
				<lb/>moliamini toto posse. Et dixit: in pluribus hominum
				<lb/>vincunt concupiscencie rationem, quia cupiditates ab infantia
				<lb/>concomitantur eisdem, rationem vero non assecuntur
				<lb/>nisi etate perfecta, propter quod ad cupiditates pocius se convertunt.
				<lb/>Et dixit: populi reges sicut pueri magistros abhorrent
				<lb/>quia, hora qua disciplinantur, bona exinde ventura non attendunt,
				<pb n="508"/>
				<lb/>sed sentiunt discendi labores. Et vocavit Alexandrum ex quo
				<lb/>destitit a docendo eundem, faciens ei questiones super regimine
				<lb/>magnatum et populi; qui Alexander bene respondit. Tamen
				<lb/>Aristotiles verberavit eum verberibus magnis; quare interrogavit
				<lb/>eum quidam quare hoc fecit. Respondit: puer iste habilitatus est
				<lb/>ad regnandum, et ideo eum volui horrendum gustare saporem
				<lb/>ut ab iniusti se fruitione refrenet. Et dixit: alium rectificare, si
				<lb/>poteris, cupias sicut cupis te ipsum, quia honor est et nobilitas
				<lb/>anime tue. Et dixit ei quidam juvenis: quare es pauper?
				<lb/>Respondit: me non offendit mea paupertas, nec aliquid
				<lb/>protulit mali, et tibi mala plurima pertulerunt tue divicie. Et
				<lb/>dixit in libro celi et mundi: convenit ratione iudicare volenti,
				<lb/>non odire sibi contradicentem; immo sit sicut cognitor veritatis,
				<lb/>et sic pro alio iusticiam eligat veluti pro se ipso. Et dixit: mundus
				<lb/>est quidam hortus, et fossata eius sunt regna; regna
				<lb/>vero manutenentur per leges; leges rex statuit; rex vero per
				<lb/>miliciam manutenetur; milicia vero pecunia gubernatur; pecunia
				<lb/>autem a populo colligitir; populus vero est iusticie servus; iusticia
			<lb/>vero regitur mundus.</p>
			<p><lb/>ALEXANDER fuit regis Philippi filius, scilicet filii Epichi;
				<lb/>qui Philippus VII annis regnavit. Causa vero mortis sue fuit unus
				<lb/>ex magnatibus terre sue, Chaus nomine, captus amore matris
				<lb/>Alexandri. Ideo nisus est ad eam habendam quantum potuit, set
				<lb/>illa non ei consensit. Ipse vero conatus est occidere Philippum,
				<lb/>eius maritum, ut, loco sui regnans, eam reciperet in uxorem.
				<lb/>Et accidit, Pilato rege mortuo, regem Philippum mittere exercitum
				<lb/>cum quodam de vassallis suis ut impugnaret Pilati filium
				<lb/>qui inobediens erat; et alium exercitum eum Alexandro filio suo
				<pb n="509"/>
				<lb/>transmisit ad quandam villam que Sarapia nominatur, ut illam
				<lb/>impugnaret, que similiter inobediens facta fuerat. Videns vero
				<lb/>Chaus quod regis Philippi milicia distributa erat per partes diversas,
				<lb/>reputavit aptum esse interficere eum. Et adiunctis sibi
				<lb/>hominibus quoscumque habere potuit, Philippum insiliit, percuciens
				<lb/>eum percussionibus multis; et, interponentibus se hominibus,
				<lb/>Philippus graviter percussus cecidit, et villa valde commota
				<lb/>est; et in hoc intervenit Alexander, inveniens patrem quasi
				<lb/>mortuum et matrem Chaus manibus captivatam et, evaginato
				<lb/>ense, ut eum occideret, et ut matrem non percuteret suis comprehensam
				<lb/>manibus, a percutiendo abstinuit. Et tunc dixit ei
				<lb/>mater: fili, occide eum, propter me nullo modo dimittas. Et
				<lb/>percussit eum Alexander ense proprio, et Chaus in terra cecidit
				<lb/>quasi mortuus; et accipiens eum Alexander detulit eum coram
				<lb/>patre adhuc vivente. Cui dixit Alexander: rex, surge et,
				<lb/>capto ense, tuum inimicum occide, manu propria te ulciscens. Et
				<lb/>surgens Philippus Chaus interfecit; et statim mortuus est Philippus,
			<lb/>et subhumavit eum Alexander, et regnavit post eum.</p>
			<p><lb/>Philippus consueverat dare tributum Dario, filio Darii, regis
				<lb/>Persarum, quandam quantitatem notam, quolibet anno, de ovis
				<lb/>aureis ut non impugnaretur ab eo. Et dederat filium suum Alexandrum
				<lb/>Aristotili pro discipulo, quem multum bene docuit, et
				<lb/>factus est magni et boni intellectus. Et cum Philuppus fuit morti
				<lb/>propinquus, vocans filium suum Alexandrum fecit eum regem et
				<lb/>suo capiti coronam imponens, statuit eum sedere in solio regio:
				<lb/>et introeuntes principes in dominum receperunt eundem. Deinde
				<lb/>vocavit Aristotilem mandans ei ut exhortaretur filium suum coram
				<lb/>se exhortacionibus bonis que, postquam mundum relinqueret, possent
				<lb/>prodesse eidem; et Aristotiles complevit edictum. Et statim,
				<lb/>obeunte Philippo, surrexit Alexander et persuadens hominibus
				<pb n="510"/>
				<lb/>dixit: scitote omnes regem vestrum fore mortuum. Et ego in
				<lb/>vobis nullum gero dominium, sed sum sicut unus ex vobis, appeto
				<lb/>quod vos appetitis, et occurrere volo quibus occcurretis, nec
				<lb/>contraire in aliquo facti vestris. Audiatis igitur dicta et consilia
				<lb/>mea, quia sum fraudum abhominator et amator vester, et talem
				<lb/>me reputastis, patre vivente. Mando itaque vobis quod, Deum
				<lb/>timentes, ei obediatis et assumatis illum in regem qui magis
				<lb/>obedit Deo, et qui melius pro populo cogitat, et qui magis
				<lb/>pius sit vestris pauperibus, et melius inter vos dividat acquisita,
				<lb/>et qui pro vobis corpus suum exponat et qui pro nulla
				<lb/>delectatione vel deliciis quibus sit perplexus, vos negligat deffensare,
				<lb/>et ei cuius opera a malis exclusi eritis, et in bonis
				<lb/>sperantes; et qui se pro vobis ad occidendum vestris inimicis
				<lb/>audebit se obicere. Et illis audientibus raciones istas, sue magne
				<lb/>discrecionis et subtilitatis intellectus mirati sunt multum, ex
				<lb/>eo etiam quod cogitavit in eo quod sui predecessores non cogitaverant.
				<lb/>Quare dixerunt ei: tuas raciones audivimus et tuum
				<lb/>recepimus consilium, et absolutionem fallacie populi nostri:
				<lb/>propter quod facta nostra pro nobis exponimus, et cupimus
				<lb/>vos regnare super nos semper; nos enim non tenemus quod alius
				<lb/>mereatur esse rex noster. Et elegerunt, et sumpserunt eum in
				<lb/>regem et dominum, et coronantes eum benedixerunt ei. Quibus
				<lb/>dixit: audivi orationem vestram quam propter me fecistis, et vestram
				<lb/>alacritatem in efficiendum me regem vestrurn. Et ego repeto
				<pb n="511"/>
				<lb/>misericordiam illius, qui concessit mihi amorem firmandum
				<lb/>in cordibus vestris obedire mihi quod compleat mihi ut obediam
				<lb/>ei, et quod cum aliquibus mundi delectationibus me non implicet
				<lb/>propter quas pro bonis vestris non me intromittam. Deinde misit
				<lb/>dicendo per suas litteras magistratibus locorum omnium regni
				<lb/>sui: Alexander Macedo, tali et tali. Deus est dominus meus et
				<lb/>vester, creator meus et vester, creator celi et terre, astrorum,
				<lb/>montium et maris, qui posuit in animo meo sui notitiam et timorem,
				<lb/>et stabilivit me ad sua servicia, obligans me quia me
				<lb/>creavit et statuit me unum ex illis quibus boni et electi procedunt.
				<lb/>Igitur refero gratias ei propter bona que conferre cepit et
				<lb/>supplico incepta compleri. Scitis enim quod patres nostri et vestri
				<lb/>omnes ydola adoraverunt nec nocentia nec juvancia, nec videncia
				<lb/>nec audientia; et qui rationem habent intellectus, necessario verecundiam
				<lb/>habent de se ipsis si adoraverint ymmagines manu
				<lb/>factas; unde ad cognoscendum Deum redeatis et ad serviendum
				<lb/>ei, et unitati credite que magis meruit lapide isto. Et transmisit
				<lb/>etiam litteras significando sue milicie vitam suam et voluntatem
				<lb/>suam, mandans quod se necessariis communirent ad
				<lb/>inimicos eorum et suos impugnandum, et quod ipso inducerent
				<lb/>et invitarent eos ad unitatem credendam, impugnantes illos qui
				<lb/>credere denegarent. Receptis vero suis litteris et lectis, moventes
				<lb/>se devenerunt ad eum bene muniti; et ordinans eos, iussit eis
				<lb/>dare stipendia. Milites vero ipsi invenerunt eum ita robustum,
				<lb/>sic magnanimum et sic liberalem, quod nunquam visus fuit rex
				<lb/>similis ei; et post, cum mansuetudine magna et cum laudabilibus
				<lb/>moribus rectum satis et pium pauperibus et debilibus se
				<lb/>exhibuit, fortem vero valde ad Dei servicia et Deum timentem,
				<lb/>et ex hoc cogitaverunt homines quod deberet esse magnificus.
				<lb/>Eodem vero regnante et proficiente, dirigentibus se suis negociis,
				<pb n="512"/>
				<lb/>rex Darius pro solito tributo trasmisit. Cui Alexander respondit;
				<lb/>mortua est gallina que talia ova ponebat. Cum Alexander regnavit,
				<lb/>greci erant divisi multipliciter: non enim regebantur unico
				<lb/>rege. Unde, eodem Alexandro eos impugnante, coegit eos taliter
				<lb/>quod dominatus est cunctis; ipse namque primus extitit qui ad
				<lb/>unius regis dominium ipsos reduxit. Et ex tunc motus est animus
				<lb/>suus ad impugnandum reges omnes occidentis, et impugnavit eos
				<lb/>et vicit, regnans super occidentalibus omnibus. Consequenter ivit
				<lb/>in Egiptum edificans Alexandriam iuxta mare viride dominii
				<lb/>anno VII. Post ivit in terram Soepti, deinde processit in Armeniam.
				<lb/>Tunc, Dario sciente processum suum, illis de Tyro
				<lb/>litteras suas transmisit in hunc modum: Darius, rex regum, Tyri
				<lb/>populo. Notificatum est mihi qualiter contumax latro iste, cum
				<lb/>latronibus omnibus quos potuit aggregare, ad partes vestras pervenit.
				<lb/>Quare precipio vobis quatenus, capta omni societate ipsius
				<lb/>cum armis suis et bestiis, submergatis in mari; latronem vero
				<lb/>dominum ipsorum ad me mittere non tardetis, quia firmiter scio
				<lb/>quod vestra potencia et sapiencia hoc complere potestis, cum
				<lb/>grecus sit nullius precii et valoris; nullam antem excusationem
				<lb/>pretendere poteritis nisi opere compleatis. Post hoc transivit
				<lb/>Alexander et castra metatus est super fluvio qui dicebatur Esthachus.
				<lb/>Quo scito, Darius significavit sibi litteris suis hoc
				<lb/>modo: Darius, totius mundi rex, lucens ut sol, Alexandro latroni.
				<lb/>Bene scire potes quod rex celi me regem terre constituit,
				<lb/>sublimitatem, honorem, divicias, nobilitatem et fortitudinem mihi
				<lb/>concedens. Nunc vero significatum est mihi quod, adiunctis
				<lb/>tecum quibusdam latronibus, cum eis obtinuisti flumen Estochium
				<lb/>ut damna inferas terre nostre; et alligans tibi coronam,
				<pb n="513"/>
				<lb/>fecisti te regem. Et hoc scitum est et actum fatuitate grecorum.
				<lb/>Quare, visis litteris istis, incontinenti ab hac fatuitate desistas
				<lb/>quia puer es, nullius precii, nec sum coequalis tibi; quare vereri
				<lb/>potes de te et terra tua, alioquin mala hora vidisti terram tuam.
				<lb/>Et ecce mitto tibi archam unam auro plenam ut scias me
				<lb/>multum auri habere quo, quidquid intendimus, facere possumus,
				<lb/>et speram unam ut certifices totum mundum nos manutenere,
				<lb/>et sacum unum de semine zizanii ut scias nos habere magnam
				<lb/>miliciam, et fustigatorium unum ad corripiendum te velut
				<lb/>puerum. Et misit ei cum hiis per suos legatos litteras suas,
				<lb/>quibus lectis, Alexander mandavit eos exui, manibus post terga
				<lb/>ligatis. Et mandavit ensem evaginari quasi eos decapitari vellet.
				<lb/>Cui dixerunt legati: Domine, talem regem nunquam audivimus
				<lb/>suos velle mactare legatos. Ad quod Alexander: Vester dominus
				<lb/>me latronem reputat et non regem, propterea vobis inferre
				<lb/>volo, more latronis, offensas, de quo me non voccetis culpabilem,
				<lb/>sed dominum vestrum mittentem vos ad me latronem existentem.
				<lb/>Cui dixerunt: noster dominus tui non habet noticiam, tamen
				<lb/>nos te cognoscimus, tuam percipientes bonitatem et decus; ergo
				<lb/>indulgeas corporibus nostris quia nos dicemus domino nostro
				<lb/>Dario que de te vidimus, et erimus tui testes. Ad quos respondit:
				<lb/>ex quo humiliamini, vestris precibus annuo ut mei misericordiam
				<lb/>cognoscatis: quia proximus humili et elongatus a superbo existo.
				<lb/>Et mandans eos absolvi, comestionem eis dare precepit. Et post
				<lb/>hec composuit litteras istas: Alexander filius Philippi regis, Dario
				<lb/>qui regem regum se putat, et quem timent astra celi et qui
				<pb n="514"/>
				<lb/>deum et lucernam mundi se dicit. Quomodo est possibile quod
				<lb/>qui totum mundum illuminat sicut sol, despectum hominem timeat
				<lb/>et debilem veluti Alexandrum? Non igitur te deum reputes, set
				<lb/>hominem arrogantem; nam mortalis homo qualiter poterit esse
				<lb/>deus, qui in eo est ut suum perdat dominium et suum alii mundum
				<lb/>relinquat? Certe rectum est apud Deum ut indignetur
				<lb/>contra illum qui se suo nomine nominare presumpsit. Unde scias
				<lb/>me contra te ad pugnam iniendam accedere, confidens in illo
				<lb/>qui me creavit, ut me tueatur: eidem enim me commendo. Notificasti
				<lb/>mihi per litteras tuas de multo auro quod habes: scias
				<lb/>quod auro ipso abstinere possum; misisti etiam michi speram
				<lb/>unam et fustigatorium unum, et archam auro plenam. Scias fustigatorium
				<lb/>esse me ipsum quem contra te Deus transmisit ut
				<lb/>te gustare faceret amaritudinem ipsius, ut sim rex tuus et correctio
				<lb/>tua. Etiam bene egisti in spera mittenda; confido enim
				<lb/>in Deo quod tota terra tua convertetur ad manus meas, continens
				<lb/>eam sicut teneo manu speram. Archa fuit mirandum augurium,
				<lb/>ostendens quod Deus contra te erit in auxilium mihi, et signum
				<lb/>est ad hoc quod ad me convertentur omnes thesauri tui. Et zizanium
				<lb/>quod misisti leve est et ad comedendum conveniens,
				<lb/>carens omni malo sapore; loco cuius sinapis grandem tibi mensuram
				<lb/>transmitto, violenti saporis. Insuper me terrere cogitasti
				<lb/>in relatis potenciis tuis. Gero de Deo fiduciam quod ipse debilitet
				<lb/>te et deprimat, sicut te tuis litteris extulisti, quousque in
				<lb/>terra sub proverbio relinquaris. Et, sigillatis litteris, resignavit
				<lb/>eas legatis mandans eis restitui aurum quod sibi mandaverat
				<lb/>Darius. Et supervenientibus legatis ipsis ad Darium, invenerunt
				<lb/>Alexandrum vicisse vicarium Darii, qui reversus est ad Darium
				<lb/>victus. Post hoc processit Alexander et lucratus est villas
				<lb/>multas; et perveniens ad villam que dicitur Quila, homines
				<pb n="515"/>
				<lb/>Quile clauserunt portas. Quare mandavit Alexander ignem immitti;
				<lb/>cui dixerunt: O Alexander, scias quod portas non clausimus
				<lb/>ad repugnandum tibi, set quia veremur Darium cogitare
				<lb/>quod tibi aperiemus easdem, et propterea ipse nos occideret.
				<lb/>Quibus respondit Alexander dicens: aperite mihi illas, quia villam
				<lb/>non intrabo quousque Darium vincam; et meam sciatis legalitatem
				<lb/>quam omnibus obedientibus mihi servo. Et tunc, apertis
				<lb/>ei portis, duxerunt ei victum, annonam et alia, vendentes ei.
				<lb/>Hoc facto secesserunt de villa, et tantum processit Alexander
				<lb/>quod occurrit Dario, cum quo magnum conflictum commisit durantem
				<lb/>a mane usque ad meridiem, et tantus effusus sanguis
				<lb/>est, quod sicut fluvius currere videbatur. Demum gentes Darii
				<lb/>dederunt se fuge et macedones firmi morati sunt. Et videns
				<lb/>Darius quod capitanei sui exercitus perditi erant, et qui remanserant
				<lb/>pro maiori parte vulnerati erant, cepit fugere. Et superans
				<lb/>Alexander tunc illos qui firmi extiterant captivavit, inter quos
				<lb/>fuerunt filius, filia, et uxor Darii. Et fuit fugatus Darius usque
				<lb/>ad quendam magnum fluvium pervenit, et transivit eundem quia
				<lb/>coagulatus erat; et cum familia eum sequeretur, transitu fracta
				<lb/>est glacies et submersi sunt plures ex eis. Et divertens solus
				<lb/>Darius ad quandam domum ydoli sui pervenit, sperans per illud
				<lb/>ab Alexandro tueri. Deinde deliberavit, et consulens inter
				<lb/>se ipsum dixit: nullam scio causam qua magis assecurari possem,
				<lb/>quam me Alexandri equitati summittere, qui nobilis est et
				<lb/>fidelis. Quare suas litteras ei misit quibus rogavit eum ut misereretur
				<lb/>ipsius, filium, filiam et uxorem mittendo, promittens ei
				<lb/>Persarum se sibi daturum thesaurum, et etiam patris sui. Alexander,
				<lb/>lectis litteris suis, nichilominus cepit eum persequi;
				<lb/>Darius vero fugiens ad Indie regem se transtulit. Et attingens
				<lb/>eum Alexander, cum iam alter alterum videre poterat, duo ex
				<lb/>magnatibus Darii irruerunt in eum ut occiderent ipsum, gratiam
				<lb/>Alexandri propterea impetrare sperantes. Quibus Darius dixit:
				<pb n="516"/>
				<lb/>non faciatis, recordantes beneficii et gratie que vobis contuli;
				<lb/>nam et Alexander rex est, unde, si velitis vel credatis ex hoc
				<lb/>fieri grati sibi, erratis, quia vos interimi propter necem mei
				<lb/>faciet, eo quod reges aliorum regum querunt vindictam. Ipsi
				<lb/>autem nichilominus percusserunt eum, donec de equo cecidit; et
				<lb/>priusquam moreretur; ad eum aplicuit Alexander qui, iactans se
				<lb/>super eum, tersit pulverem ex facie sua, et positis super
				<lb/>pectus manibus, lacrimando dixit: Dari, surge, et sis rex provincie
				<lb/>tue; iuro enim in Deum quod potenciam regiam tibi dabo
				<lb/>et faciam te regnare, restituens tibi omnia ablata et iuvans te
				<lb/>contra inimicos tuos. Ego enim me tuum reputo debitorem ex
				<lb/>quo cibaria tua comedi cum, occasione legacionis, ad presenciam
				<lb/>tuam perveni. Surge igitur, ne desperes, quia reges oppressiones
				<lb/>et gravamina sustinere plus aliis hominibus debent; et significes
				<lb/>mihi qui te taliter oppresserunt, ut de eis ulciscar. Cui Darius,
				<lb/>eius manus osculando: o Alexander, non exaltes te ultra competenciam
				<lb/>tui status, nec in mundo isto confidas; sufficiat tibi, ad
				<lb/>tuam correctionem, quod mihi accidisse perpendis. Supplico quod
				<lb/>matrem meam honoranter retineas et loco matris tue statuas
				<lb/>ipsam, uxorem vero loco germane, et filiam tibi trado in coniugem.
				<lb/>Et hiis dictis tacuit, et postmodum decessit. Quem Alexander
				<lb/>musco et ambra lavari mandavit, et sepeliri pannis
				<lb/>auro contextis. Et post hec grecos et persanos armatos in acies
				<lb/>congregari precepit, ordinans decem milia ex eis precedere feretrum
				<lb/>cum ensibus evaginatis, et alia decem milia subsequi, et X
				<lb/>milia a dextris et totidem a sinistris; et Alexander precessit
				<lb/>cum Persarum magnatibus et Grecorum; ordinati taliter incesserunt
				<lb/>usquequo attingerunt sepulcrum, sepelientes eundem. Et
				<pb n="517"/>
				<lb/>tunc Alexander illos duos qui occiderant Darium supra sepulcrum
				<lb/>ipsius suspendi precipit; quod Persani videntes, invaluerunt
				<lb/>satis in amore ipsius. Deinde significavit [filie] que
				<lb/>pater ordinaverat in testamento suo et specialiter ut cum eo
				<lb/>nuberet. Quod annuit puella; et missis ab eo que expediebant
				<lb/>sponse, ipsam conduxerunt ad presenciam Alexandri. Hoc acto
				<lb/>ordinavit fratrem Darii loco sui in regnis, et libros omnes gentilium
				<lb/>cremari fecit, et libros astronomie, phisice et philosophie
				<lb/>transferri fecit in grecum et, translationibus missis in Greciam,
				<lb/>exemplaria cremari mandavit; et domos similiter holocaustorum,
				<lb/>et omnes sacerdotes et prepositos legis fecit occidi. Et in oriente
				<lb/>diversas villas construens, eas aliis populari mandavit. Et dum
				<lb/>Alexander accederet ad expugnationes regum gentilium, pervenit
				<lb/>ad eum quedam epistola matris sue, continencie talis: Roquia,
				<lb/>mater Alexandri, filio suo Alexandro, quondam debili, Dei potencia
				<lb/>nunc robusto, exaltato: fili, non exalteris, [ne] humiliet
				<lb/>is propterea, sciens quod a statu in quo es perverteris modico;
				<lb/>fili, avariciam vita, que res est nocibilis; fili, thesauros et addunatam
				<lb/>peccuniam quam congregasti huc usque aspice, et per
				<lb/>equitem unum bonum ad me velociter mittas. Alexander vero,
				<lb/>lectis litteris, peciit a sapientibus exponere a matre transmissa:
				<lb/>qui exponere nesciebant. Et tunc, vocatis scribis alia, precepit
				<lb/>eis: certificemini de thesauri nostri numero et quantitate,
				<lb/>quam in littera una scribatis distincte, et loca ubi deposita sunt,
				<lb/>et cartam ipsam sic scriptam matri transmittatis, quia ipsa thesauri
				<lb/>quantitatem et loca quibus deposita sunt et non aliud scire
				<pb n="518"/>
				<lb/>cupit. Post hec accessit contra regem Indie et oportuit eum
				<lb/>ire per terram desertam. Scripsit autem ipsi regi hoc modo: Alexander,
				<lb/>rex regum mundi, domino Indie. Deus meus tuitus est
				<lb/>me et iuvit ad terras conquirendas, ita quod superavi inimicos
				<lb/>meos; et posuit me in possessione villarum, mittens me in ultorem
				<lb/>non credencium et negancium eum; propter quod ad
				<lb/>creatorem et Deum tuum et meum te invito, qui est creator et
				<lb/>dominus omnium, ut ipsum et non alium adores, quia bene meretur
				<lb/>propter beneficia que contulit tibi, statuens te super cunctis
				<lb/>regibus terre maioribus et similibus tibi. Credas itaque consilio
				<lb/>meo et idola que habes transmittas, solvens mihi tributum, et
				<lb/>sic de me manebis securus; alioquin juro in Deo meo quod
				<lb/>totam equitabo terram tuam et confringens eam desertam efficiam;
				<lb/>et sic agam etiam contra te, quod de te habeant homines quid
				<lb/>loquantur. Iam nosti quid fecerit Dario Deus meus, et quare
				<lb/>contra ipsum auxiliatus est mihi; unde non debes apreciari aliquid
				<lb/>amplius pace. Rex vero Indie quadam responsione eidem
				<lb/>aspera et prava respondit. Et tunc Alexander procedens pervenit
				<lb/>ad eum qui iam ad pugnandum paraverat elephantes et lupos
				<lb/>multos, doctos ad pugnam. Quo scito et viso, Alexander territus
				<lb/>est quodam modo, nesciens modum quo posset contra eos pugnare;
				<lb/>super quo consultavit socios suos, nec sciverunt consilia
				<lb/>sibi dare. Et tunc convocavit omnes suos artifices, quibus precepit
				<lb/>ut facerent viginti quatuor milia ymaginum concavarum
				<lb/>de ere, et positas super currus ferreos, lignis repleri fecit.
				<lb/>Quibus in acies ordinatis et, ut decebat, armatis, ignem intra eos
				<lb/>accendere fecit. Et rege Indie veniente cum elephantibus et
				<pb n="519"/>
				<lb/>lupis predictis, ut in hostes irruerent, helephantes, dum in illas
				<lb/>ymagines quasi in homines proboscides suas extenderent sicut
				<lb/>facere solebant in hostes, comburebantur; et lupi similiter, et
				<lb/>taliter fugiebant ab igne. Viso vero Alexandro quod bestie sic
				<lb/>fugiendo recederent, consequenter processit ad bellum. Que pugna
				<lb/>XX diebus duravit, ita quod ex utraque parte plures perditi
				<lb/>fuerunt. Et tunc contra Porum clamavit Alexander: non est
				<lb/>honor regius suam miliciam morti exponere que vitari potest;
				<lb/>vides, jam quasi nostre societates perduntur: ad quid hoc
				<lb/>permittimus? Pugnemus nos duo ad invicem, et quicumque nostrum
				<lb/>alterum occiderit, regnum victi obtineat. Quod multum
				<lb/>placuit Poro, pro eo quod ipse erat magni corporis et Alexander
				<lb/>parvi. Cum ergo insimul ambo pariter diu et acerrime
				<lb/>dimicassent, audivit Porus in exercitu suo vocem magnam, quam
				<lb/>stupens, vultum illo vertit ut videret quid esset; et tunc
				<lb/>inter ambas spatulas percussit eum Alexander, mortuumque prostravit
				<lb/>in terram. Et cum ipsius milicia certificaretur de obitu
				<lb/>domini sui, conati sunt nichilominus ad expugnandum Alexandrum
				<lb/>et suos. Quibus dixit Alexander: qualiter expugnatis nos
				<lb/>taliter, ex quo dominus vester mortuus est? At illi dixerunt:
				<lb/>quia volumus honorifice mori. Et dixit Alexander: qui sua
				<lb/>arma exuerit et in terram proiecerit, sit ab omni malo securus.
				<lb/>Et quilibet illorum, hoc intellecto, arma deposuit et sic pugna
				<lb/>cessavit; et benefecit postmodum eis. Deinde precepit Porum
				<lb/>honorice tumulari, sicut reges decebat, et capi fecit postmodum
				<lb/>totum thesaurum suum et arma sua. Et exinde pervenit Alexander
				<lb/>ad Brathenios, ad quos priusquam aplicaret, ipsi quandam
				<lb/>comitivam sapientum miserunt ad Alexandrum; qui dixerunt
				<pb n="520"/>
				<lb/>ei: domine, non habes materiam pugnandi nobiscum quia pauperes
				<lb/>sumus, nec habemus nisi sapienciam; et si sapienciam
				<lb/>queris, Deum roga quod tibi indulgeat: non enim pugna acquiritur.
				<lb/>Hoc audito Alexandro, precepit suam miliciam expectare,
				<lb/>et ipse divertit cum eis, cum militum modica societate, inveniens
				<lb/>eos non vestitos set pauperes, filios autem et feminas herbas
				<lb/>colligentes per campos. Et commoratus est aliquantulum cum
				<lb/>eis, de multis sapiencie questionibus conferendo. Tandem dixit:
				<lb/>queratis aliquod donum a me, quod populo vestro donabo. Et
				<lb/>illi respondentes dixerunt: a te non querimus aliud, nisi quod
				<lb/>nos perpetuo vivere facias. Et dixit eis: quomodo potest quis
				<lb/>perpetuare vitam alterius, cum horam unam non possit addere
				<lb/>vite sue? Hoc non est in posse viventis! Cui obiecerunt: ex quo
				<lb/>scis hoc, ad quid tantam gentem delere conaris, et aggregare
				<lb/>terre thesauros sciens te omnia relicturum? Et respondit: ex me
				<lb/>ista non ago, sed misit me Deus meus ut patefaciam legem
				<lb/>suam et ut incredulos deleam; an ignoratis maris undas, nisi
				<lb/>ventus excitet, non moveri? Similiter ego, nisi preciperetur, a
				<lb/>loco proprio non moverer. Ego enim, quousque superveniat mors,
				<lb/>obediam Dei mandatis, et exibo a mundo nudus sicut nudus intravi.
				<lb/>Et misit deinde litteras Aristoteli de mirabilibus que
				<lb/>in terra Indie viderat; in quibus etiam petiit consilium qualiter
				<lb/>acquisitas regiones servaret. Et interea transiit versus terram
				<lb/>Cijm, et cum circa terminos pervenisset, inter utrosque
				<lb/>reges multe intervenerunt legaciones. Et finaliter rex Chijn,
				<lb/>obedire se offerens, coronam regni sui sibi transmisit dicens:
				<lb/>hanc coronam magis tibi quam mihi congruam esse cognosco.
				<lb/>Cui presentavit centum milia librarum argenti, et mille et quingentas
				<lb/>libras in aureis vasibus et ducentas in lapidibus preciosis,
				<pb n="521"/>
				<lb/>et centum enses pernis contextas, centum equos, duo milia
				<lb/>pelliciarum, et centum cellas, centum poma ambre et pondus
				<lb/>duorum milium dragmarum musci; ducentas libras ligni aloes,
				<lb/>mille loricas, cum galeis alia. Aplicantibus vero legatis suis ad Alexandrum,
				<lb/>exhortatus est eos, precipiens et persuadens imitari
				<lb/>rectam legem. Quos etiam scribere voluit leges statutas quibus
				<lb/>se regerent et gubernarent. Et expeditus ab eis per terras orientales
				<lb/>et Turcorum perrexit ubi villas construxit et loca diversa,
				<lb/>et reges creavit precipiens eis ut singulis annis certa tributa
				<lb/>transmitterent, unusquisque secundum conditionem et exigenciam
				<lb/>terre sue. Deinde in occidentem reversus est. Et dicitur quod
				<lb/>ipsemet Alexander assuescebat perquirere regna sua, quia referentibus
				<lb/>aliqua credere nolebat, donec oculata fide videret. Et
				<lb/>quodam die, dum ignotus quadam villa transiret, occurrit cuidam
				<lb/>ex iudicibus alia. Et vidit duos contendentes ad invicem
				<lb/>coram eo: quorum unus conquestus est dicens: ego emi ab isto
				<lb/>quandam domum et habitans eam inveni thesaurum quendam subhumatum
			<lb/>in ea, et invitavi eum ut sumeret et sumere noluit.</p>
			<p><lb/>At judex petens ab alio dixit: quid respondes tu? Respondit:
				<lb/>nullum thesaurum ego subhumavi, nec meus est thesaurus, nec
				<lb/>auferam eum. Et ambo dixerunt judici: mandes eum recipi et
				<lb/>ubi volueris repone. Quibus judex: Vos a culpa seceditis, me
				<lb/>immiscere credentes; sed si iustum et rectum appetitis, quod
				<lb/>dixero faciatis. Et tunc actori dixit: habes filium? Respondit:
				<lb/>habeo; et dixit reo: habes filiam? Respondit: habeo. Et dixit:
				<lb/>recedite et contrahite matimonium de eisdem liberis vestris, et
				<lb/>thesaurus iste sit eorum. Alexander vero audiens hec, admiratus
				<lb/>dixit iudici: nunquam credidi videre homines qui talia judicarent
				<lb/>et facerent. Cui respondit iudex non cognoscens eum:
				<lb/>immo suntne aliqui qui hoc non faciant? Respondente Alexandro
				<pb n="522"/>
				<lb/>plures esse qui sic non iudicarent nec facerent, dixit judex:
				<lb/>pluitne in terra eorum? Tunc, plus admiratus Alexander dixit:
				<lb/>talibus, sicut iste est, firmantur celi et terra. Inde dicitur Alexander
				<lb/>transisse per quandam civitatem in qua vidit omnes domos
				<lb/>equalis altitudinis, et in portis habere foveam, et nullum habere
				<lb/>judicem. Quibus dixit: quid est quod video? Qualiter sunt
				<lb/>equales omnes domus iste? Responderunt: superflue altitudinis
				<lb/>edificatio cum iusticia esse non potest; nos vero non nisi justiciam
				<lb/>querimus. Quibus iterum ait: qualiter in portis vestris
				<lb/>sunt fovee? Responderunt: quia nostre sunt certe domus ad quas
				<lb/>habemus celeriter transmigrare. Et dixit iterum eis: qualiter caretis
				<lb/>judice? Responderunt: de nobis justiciam facimus nosmet
				<lb/>ipsi et ideo judice non egemus. Dicitur etiam quod invenerunt
				<lb/>astrologi Alexandrum supra pavimentum ferreum et sub velo
				<lb/>aureo mori debere. Et eodem quodam die pergente, multum ei
				<lb/>sanguis effluxit e naribus, quo debilitatus descendit de equo et
				<lb/>tunc unus ex militibus loricam suam accipiens in terram extendit
				<lb/>ut sederet Alexander in ea, et panno aureo velavit eum propter
				<lb/>umbram. Quo viso Alexander, ad memoriam reductus, dixit:
				<lb/>mors mea ecce aplicuit. Et vocato quodam scriba suo dixit: componas
				<lb/>istam litteram quam volo remittere matri mee. Que
				<lb/>incepit hoc modo: Alexander servus, servi filius, qui modicum
				<lb/>corpus suum asociavit terrenis et animam suam statuit alii
				<lb/>mundo perpetuo esse debere propinquam, matri sue dilecte Requie,
				<lb/>cum qua in domo ista terrena nunquam quievit, et necesse
				<lb/>habet facere cras iter et mansionem in domo longinqua.
				<lb/>Deprecor, mater, ut nolis in fragilitate cordis mulieribus assimilari,
				<lb/>sicut egomet in hiis et aliis actibus nostris conatus
				<lb/>sum non equari; sciens pro certo quod de morte non dolui quia
				<lb/>certus eram de eventu ipsius, similer tu dolere non debes, cum
				<lb/>non fueris sic ignorans ut immortalem me esse censeres. Scias
				<pb n="523"/>
				<lb/>preterea quod has composui litteras sperans te confortari per
				<lb/>eas; igitur cogitatum meum non paciaris intentione frustrari. Et
				<lb/>bene nosti quia, quo adhuc moror, locus est peior, et melior
				<lb/>ad quem vado. Prepara ergo te qualiter me munde sequaris
				<lb/>et pulcre, et famam quam consueveram regnando habere, et
				<lb/>de sapientia que jam desinit, tu, tua discrecione ac potencia,
				<lb/>suscita; nec velis aliud modo agere, amore mei, nisi quod peto.
				<lb/>Nam signum amantis est quod faciat id quod petit amatus.
				<lb/>Scias etiam, mater, quia homines te ipsam considerabunt respicientes
				<lb/>in tua confortacione et desperacione, si suasionem meam
				<lb/>aut suscipias aut spernas. Mater, meditare etiam in omnibus creaturis
				<lb/>quomodo sunt earum generacio et corruptio, et utrum corrupta
				<lb/>redire debeant ad materiam de qua facta fuerunt. Intuere
				<lb/>etiam quot gentes sint perdite; inspice etiam quot pulcre
				<lb/>habitaciones dirupte jacent. Scias etiam quod tuus filius parvorum
				<lb/>regum nunquam voluit mores habere; similiter et tu
				<lb/>debilium matrum regum noli subire mores; immo secundum altitudinem
				<lb/>tui generis, sis confortacionis sollemnis, sciens quod
				<lb/>quecumque Deus fecit, in inicio suo sunt modica et debilia,
				<lb/>deinde procedendo augentur in posterum, nisi tribulacio sive
				<lb/>tristicia que, dum incipiunt, sunt fortia et magna; deinde procedendo
				<lb/>debilitantur finaliter et sedantur. Rogo te similiter, mater,
				<lb/>ut certificata de obitu meo, precipias ordinari magnum locum, in
				<lb/>quo possit poni multum panis et vini, invitari faciens homines
				<lb/>multos de terra Libie, Europe, Macedonie et Asie ad diem certum,
				<lb/>et precipias quod nullus remaneat quin veniat ad mensam
				<lb/>regine, comesturus et bibiturus. Et postquam aplicuerint, banniri
				<lb/>facias quod nullus illorum ad convivandum intret nisi soli illi qui
				<lb/>sinistris eventibus nunquam turbati nec gravati fuerunt. Cumque
				<pb n="524"/>
				<lb/>vicinus fuit morti, testatus est quod locaretur in archa aurea et
				<lb/>duceretur in Alexandriam ad sepeliendum. Et servantes suum
				<lb/>testamentum, quod statuit compleverunt, assumentes eum magnates
				<lb/>sui super humeros, reges scilicet sui, principes et sapientes.
				<lb/>Et surrexit unus ex maioribus dicens: qui non ploravit de regibus
				<lb/>aliis, modo ploret, et qui de aliquo non est miratus eventu,
				<lb/>de isto miretur. Et dixit sapientibus: dicat nunc quilibet vestrum
				<lb/>aliquid ad confortandum nos et populum exhortandum. Et
				<lb/>tunc unus ex discipulis Aristotelis accedens, super archam
				<lb/>sua manu percussit dicens: o bene compositus, quomodo obmutuisti?
				<lb/>O valde honorate, quo modo cecidisti sicut venationis
				<lb/>preda, in hunc laqueum? Et dixit alter: Consueverat Alexander
				<lb/>observare argentum et aurum, nunc aurum observat eum. Et
				<lb/>dixit alter: nunc expedivisti te a peccatoribus sordidis, et bonis
				<lb/>ac puris adhesisti. Et dixit alter: heri refrenabat hic homines,
				<lb/>ipse hodie refrenatus est. Et dixit alter: hic est qui reges heri
				<lb/>oppressit; hodie vero inter nos captus est. Et dixit alius: hic
				<lb/>est qui totam perambulavit terram, nunc vero duobus continetur
				<lb/>passibus. Et dixit: heri Alexander audire poterat et nullus coram
				<lb/>eo loqui presumebat, hodie unusquisque loquitur coram eo, et ipse
				<lb/>non audit. Et dixit alius alius: quanto altitudo Alexandri excellencior
				<lb/>fuit, tanto gravior est casus. Et dixit alius: non videntes
				<lb/>Alexandrum consueverant eo terreri, nunc qui eum aspiciunt
				<lb/>non terrentur. Et dixit alius: hic est cui inimici approximare
				<lb/>nolebant; nunc etiam amici aproximare contemnunt. Et dixit
				<lb/>alius: Alexander heri gentes manu tenebat potencia sua, hodie se
				<lb/>manutenere non potest. Et duxerunt corpus in Alexandriam et, cum
				<lb/>apropinquarent, precepit mater eius civibus quod exirent excellenciori
				<lb/>modo quo possent; et compleverunt quod dixit. Illucque vero
				<lb/>pervento, archaque anteposita matri, dixit mater: o fili, mirum
				<lb/>est quomodo ille qui sua sapiencia celum apprehendit, et
				<pb n="525"/>
				<lb/>usque ad extrema terre statuit regna sua, obedientibus sibi omnibus,
				<lb/>obdormivit et excitari non potest, tacuit et loqui non
				<lb/>potest. O quam magna dona concederem illis, fili, qui facerent
				<lb/>tibi scire qualiter exequor ea que tu fieri suasisti! Et hoc,
				<lb/>certe, nulla alia de causa facerem, nec de tanto dolore consolationem
			<lb/>reciperem nisi quia scio me cito accessuram ad te.</p>
			<p><lb/>Deus igitur te salvet, fili, vivum et mortuum; bonus fuisti vivus,
				<lb/>et mortuus bonus existis. Alexandro igitur sic laudabiliter commendato
				<lb/>sepulture, statuit mater fieri convivium, litteras suas ad
				<lb/>hoc per omnes regiones transmittendo circumquaque; conventuque
				<lb/>multi populi facto, preconizare fecit neminem debere ingredi,
				<lb/>nisi illos quibus tristes huius mundi casus nunquam contigissent.
				<lb/>Videns vero quod nullus intraret ad locum convivii
				<lb/>dixit: quare non intratis? Responderunt: tu precipisti, non intrare
				<lb/>quibus tristicia huius mundi contigisset; ecce non est
				<lb/>hic unus huius rei expers. Tunc dixit: o care fili, quam similia
				<lb/>sunt tua posteriora prioribus! Qualiter conatus es me completis
				<lb/>confortacionibus confortare! Cum Alexander regnare cepit, XVIII
				<lb/>erat annorum, et duravit sua regnatio XVII annis, ex quibus,
				<lb/>annis VII processit ad bella, et annis VIII absque impugnacione
				<lb/>quievit; victoriam habuit gentium XXII modorum; duobus
				<lb/>autem annis perambulavit totum mundum ab oriente in occidentem.
				<lb/>Et numerus suorum militum fuit trecenta et viginti tria
				<lb/>milia, preter famulos et alios homines: et obiit XXXV anno.
				<lb/>Fuit Alexander rubei coloris, lentiginosus, unum oculum habuit
				<lb/>varium, alium nigrum, dentes minutos acutos, faciem leoninam;
				<lb/>fuit multum fortis et ab adolescentia sua usus est bellis.
				<lb/>Et dixit Alexander: decet hominem in comittendis turpibus
				<pb n="526"/>
				<lb/>verecundum esistere tam intra domum propter uxorem, filios et
				<lb/>servos, quam extra domum propter occurrentes eidem; et, licet
				<lb/>quod nemo unquam eum observet sit securus, ob suam obmittat
				<lb/>animam. Et si ex hiis omnibus erubescere negligat, pudeat
				<lb/>propter Deum. Et iubebat quolibet die, tribus vicibus, in suis
				<lb/>portis banniri: o homines, obedire Deo melius est quam peccare;
				<lb/>nam vestri cautelam habere debetis ex quo confert
				<lb/>obediencia et contumacia ledit. Et dixit: non nisi sapiencia constat
				<lb/>mundus, nec regna ob aliud diriguntur; et universa racioni
				<lb/>subiciuntur et lingue: ipsis enim omnia indicantur. Et dixit:
				<lb/>sapiencia est racionis nuncius, et si nuncius menciatur, mittentem
				<lb/>minus innuit preciosum. Et accidit Alexandrum transire per
				<lb/>villam in qua regnaverant VII reges; in qua peciit si aliquis
				<lb/>ex genere illorum regum subsisteret. Cui respondentes incole dixerunt:
				<lb/>unus est superstes. Quibus ait: ostendite eum mihi. Responderunt:
				<lb/>in cimiteriis moratur semper. Et ipse precepit eum
				<lb/>vocari; eodemque coram eo accedente, dixit ei: qualiter continue
				<lb/>in cimiteriis moraris, statum patrum observare omittens?
				<lb/>Et ecce volunt te regem facere loco patris. Qui respondit: o
				<lb/>felix rex, habeo nunc aliquid agere, quo peracto, faciam quod
				<lb/>iubetis. Cui Alexander: quid habes agere? Semper in cimiteriis
				<lb/>moraris! Respondit: ossa regia a servorum ossibus segregare
				<lb/>molior, set sic ipsa aliis ossibus invenio similia, quod non possum
				<lb/>ipsa ab aliis ossibus discernere, ut sequestrem eadem. Cui Alexander:
				<lb/>tuum honorem nitaris inquirere et, si alicuius es
				<lb/>cordis, paternos inquires honores. Cui respondit: immo, magni
				<lb/>sum cordis! Cui Alexander dixit: in quo? Respondit: quia in
				<lb/>quo non est mors vitam quesivi, et absque senectute inventam,
				<pb n="527"/>
				<lb/>et divicias inopie impermixtas, et alacritatem carentem tristicia,
				<lb/>et sanitatem infirmitatibus exlusam. Dixit Alexander: ex omnibus
				<lb/>hiis, ego nichil habeo. Respondit: inquiras hec ab habente.
				<lb/>Dixit Alexander: nunquam vidi aliquem isto discreciorem. Et
				<lb/>eodem stante uno die pro [expeticionibus] hominum, prout
				<lb/>consueverat semper, nullus ad presenciam suam pervenit aliquid
				<lb/>petiturus. Tunc dixit assistentibus: istum diem inter dies regnacionis
				<lb/>mee non numero. Et circumstantes dixerunt ei: in exercitu
				<lb/>Darii sunt trecenta milia hominum; quibus respondit Alexander:
				<lb/>bonus cocus non terretur ex multis gregibus. Et intrantes ad
				<lb/>eum quidam sui patriarchae dixerunt ei: ex quo vos Deus ampliavit
				<lb/>in regnis, ad hoc ut filios habeatis plures acquiratis uxores.
				<lb/>Quibus respondit: non decet a mulieribus vinci qui viros fortissimos
				<lb/>superavit. Et intravit ad eum quidam cum ruptis vestibus,
				<lb/>bene eloquens, et ad interrogata bene respondens. Cui dixit: si
				<lb/>sicut tua ratiocinatio sic tuus esset vestitus, quid iuris esset
				<lb/>in ornamento tui corporis impendisses, sicut anime quod meruit
				<lb/>de scientia contulisti. Cui respondit: domine rex, ratiocinationem
				<lb/>adipisci valeo ex me ipso, vos tamen potestis vestimenta
				<lb/>concedere. Et precepit regio munere eius nuditatem sublevandam.
				<lb/>Item duxerunt coram eo latronem quem suspendi
				<lb/>precepit; ad quem latro: dolens commisi quod commisi. Ad quem
				<lb/>Alexander: propterea te dolentem suspendent. Et introivit ad
				<lb/>eum quidam dicens: o rex, iubeatis mihi dari X milia marobotinorum.
				<lb/>Cui respondit: non meritus es. Et dixit: si non meritus
				<lb/>sum habere, vos dare meremini, Et requisivit Platonem
				<lb/>sapientem dicens: quid decet regem semper agere? Respondit:
				<pb n="528"/>
				<lb/>de nocte cogitare de bono regimine populi, et in die perficere
				<lb/>cogitatum. Et interrogaverunt eum: quid acceptabilior fuit
				<lb/>tibi ex hiis que tuo quesivisti dominio? Respondit: quia famulantibus
				<lb/>mihi ultra quam meriti fuerint, compensatis serviciis,
				<lb/>potui providere. Et dixit Aristotili: quibus hominibus utar meis
				<lb/>negociis, consule. Respondit: qui servos habet seu subiectos
				<lb/>et eos bene gubernat, hunc super tuam constitue familiam;
				<lb/>et qui hereditatam possidet et eam decenter procurat, super
				<lb/>proventibus hunc procuratorem constituas. Increpabant autem
				<lb/>eum, qualiter ipsemet pugnabat. Ad quos respondit: alios pugnare
				<lb/>pro me, manente me in quiete, inconveniens censeretur. Et
				<lb/>dixit ei patriarcha: plures habemus captivos, servos. Respondit:
				<lb/>nolo servorum dominus esse, qui liberorum dominus existo. Contendentibus
				<lb/>coram eo duobus, dixit eis Alexander: uni vestrum
				<lb/>sentencia placet, alii displicet: assenciatis igitur veritati et placebit
				<lb/>utrique. Et dixerunt ei: qualiter magistrum tuum patre tuo
				<lb/>magis honoras? Respondit: quia a patre vitam ad tempus, a
				<lb/>magistro vero possideo sempiternam. Et dixit: nichil in meo
				<lb/>dominio preciosius reputavi, quam me offendensium habere potenciam,
				<lb/>et ex eis non ulcisci. Et quando capte fuerunt
				<lb/>filie Darii, ipsarum pulcritudinem retulerunt eidem; ipse autem
				<lb/>nec intueri easdem voluit, nec indecencia operari, dicens: turpe
				<lb/>est vincere homines contendentes nobiscum, et mulieres eorum
				<lb/>nostro deputatas carceri nos vincam. Sermocinatus est
				<lb/>coram eo quidam predicator, et longum sermonem egit; et
				<lb/>tedio affectus Alexander dixit: non est laudabilis predicatio que
				<lb/>iuxta predicantis vires effunditur, set, iuxta possibitatem audientium
				<lb/>si fiat, tunc bona est. Et interrogavit unum ex hiis qui
				<pb n="529"/>
				<lb/>secum morabantur: quare hominum amor requiritur? Respondit:
				<lb/>per beneficia que conferuntur eisdem, si suppetant facultates;
				<lb/>si vero non suppetant, non inferant lesiones. Et interrogavit
				<lb/>quendam sapientem: quo modo quis absolvitur a delectationibus?
				<lb/>Respondit: ut que crediderint dicat. Et dixerunt ei: duo germani
				<lb/>contenderunt in absencia vestra, alio alii asserente:
				<lb/>mirum erit nisi que committimus rex agnoscat. Alius frater respondit
				<lb/>propterea quod non cognoscat rex que meremur, nos
				<lb/>que mereri debemus minime negligamus. Et rex mandavit eis
				<lb/>magna donaria concedi. Et dixit: homines ex inimicis magis
				<lb/>quam ex amicis sibi proficiunt, quia inimici dum inter se errores
				<lb/>improperant, exinde aliquando corriguntur; amici vero suos inter
				<lb/>se non improperant errores, immo pocius occultant, propter quod
				<lb/>non abstinent ab eisdem. Et quesiverunt ab eo: quare sic invenis
				<lb/>existens tante fuisti potencie? Respondit: quia semper conatus
				<lb/>sum multos amicos habere, et bona inimicis conferre; et
				<lb/>taliter donando factus sum potens. Et dixit: amissor est
				<lb/>qui bonos perdit amicos, non qui filium vel thesaurum. Et dixit:
				<lb/>sperare homines ad beneficia tua est melius quam eos te timere
				<lb/>de inflictione damnorum. Et quadam die, cum ambularet super
				<lb/>portum, quidam credentes quod esset alius quidam cum quo ridere
				<lb/>solebant, proiecerunt aquam super eum et, percepto quod
				<lb/>Alexander esset, territi sunt vehementer. At ipse dixit: non terreamini,
				<lb/>quia hec non intulistis mihi, sed illi pocius quem vos
				<lb/>perfundere putabatis. Quadam die, cum Aristotiles aliquos filios
				<lb/>regum una cum Alexandro doceret, peciit idem Aristotiles ab
				<lb/>uno illorum sic: cum regnabis, quid tu mihi facies? Et respondit:
				<lb/>omne meum negocium in te ponam. Et dixit alii: et quid tu?
				<pb n="530"/>
				<lb/>Respondit: partem regni mei tibi tradam. Tunc dixit Alexandro:
				<lb/>et quid tu facies? Respondit: magister, super eo quod in
				<lb/>crastinum facturus sum tibi, tu hodie non requiras, sed de
				<lb/>eo quod nunc tibi vis agendum, si placet, inquire. Nam si, sicut
				<lb/>tu dicis, regnavero, tunc faciam quod reputabitur conveniens
				<lb/>agere talem et tantum tibi tali et tanto. Et dixit Aristotiles:
				<lb/>indubitanter scio te regem magnum futurum, quia tam natura
				<lb/>quam faciei figura ostendunt. Et dixit cuidam vicedomino suo
				<lb/>qui longo tempore moratus est cum eo, qui de nullo vicio existente
				<lb/>in eo increpaverat eum: non delector in tuo servicio.
				<lb/>Qui respondit ei: qualiter, domine? Et dixit: quia homo sum et
				<lb/>ideo non totaliter immunis ab errore; si ergo, tanto tempore,
				<lb/>meum errorem non percepisti, es ignarus; si sciens occultasti es
				<lb/>mei fraudator. Et dixit: scienciam ratio perquirere non omittit,
				<lb/>sed corpus eam defferens negligit illam, sicut albedo in nigritudinem
				<lb/>non mutatur; immo corpus, ipsas deferens, transmutatur
				<lb/>ab eis. Et dixerunt Nichomaco: quo modo tam celeriter facti
				<lb/>sunt homines obedientes Alexandro? Respondit eis: propter id
				<lb/>quod viguit in eo virtus justicie, bone conversationis, et vite
				<lb/>ac regiminis excellentis. Et consueverat Alexander suos informare
				<lb/>clientes dicens: honorate parentes vestros, amicosque et
				<lb/>benefactores vestros similiter. Et destituit quendam vicedominum
				<lb/>suum quadam sua nobili hereditate, et aliam minus nobilem concessit
				<lb/>eidem. Cui, post lapsum temporis, dixit Alexander: quomodo
				<lb/>in vicedominio tibi succedit? Respondit: vicedominatus
				<lb/>nobilem non efficit hominem, sed nobilis homo vicedominium
				<lb/>ad gradum nobilitatis extollit, in conversacione vite laudabilis et
				<lb/>largicione iusticie salutaris. Et ostendit unum es suis cuidam alii,
				<pb n="531"/>
				<lb/>cui dixit: quamdiu est quod eum novisti? Et respondit: tamdiu.
				<lb/>At Alexander ait: priusquam tu, ipsum novi. Et quesiverunt duo
				<lb/>homines filiam divitis in uxorem, unus dives et alter pauper,
				<lb/>et dare eam maluit pauperi quam diviti. Cui dixit Alexander:
				<lb/>quare hoc fecisti? Respondit: quia dives est ignarus, abilitatus
				<lb/>fieri pauper, et pauper est sapiens abilitatus fieri dives. Et quesivit
				<lb/>Alexander a quodam sapiente: cum quibus regnorum regimina
				<lb/>diriguntur? Respondit: cum obediencia populi et iusticia
				<lb/>regis. Accidit Alexandrum preliari cum quisbusdam et, supervenientibus
				<lb/>mulieribus ad preliandum cum eo, noluit plus pugnare
				<lb/>dicens: hec est milicia, qua victa non reputaremur prudentes ex
				<lb/>hoc, et si vinceremur ab eis, improperium perpetuum esset
				<lb/>nobis. Et dixit: expedias cum rege te ipsum, cum sua negocia
				<lb/>sunt concussa, quia pauci sunt maria tentantes, qui in tranquillitate
				<lb/>eorum evadant, quanto minus eum fluctuant ex tempestate
				<lb/>ventorum. Et dixit: benefac, si tibi vis benefieri. Et dixit:
				<lb/>quam turpe est pronunciare aliquid et opera non complere, et
				<lb/>quam pulcrum opera prius apparere quam dicta! Et dixit:
				<lb/>laudabilis libertas est, eorum que alii possident ambitiosos
				<lb/>non esse. Et intruxit eum pater ad audienda documenta magistri;
				<lb/>qui respondit: non solum audire cupio, set et audita complere.
			<lb/>Et dixit: turpius est discrecionis quam diviciarum habere deffectum.</p>
			<p><lb/>PTHOLOMEUS fuit homo valde intelligens in quadrivialibus
				<lb/>scienciis et maxime in astrologia, et libros plures et nobiles
				<lb/>edidit; et ex eis, unus fuit magnus et completus, liber nominatus
				<lb/>Almagesti. Natus fuit in Alexandria majori, que est
				<lb/>in terra Egipti. Illic etiam fecit suas consideraciones tempore
				<lb/>regis Adriani, et fecit suas rationes super consideracionibus Abrakis,
				<pb n="532"/>
				<lb/>quas consideravit in Rodes. Et Ptholomeus non fuit
				<lb/>rex, sicut aliqui crediderunt, immo vocaverunt eum regem Ptholomeum
				<lb/>sicut alius vocatus est Cesar. Fuit autem Ptholomeus
				<lb/>bone forme, albi coloris, habens in maxilla dextra rubeum
				<lb/>quoddam signum, et raros dentes, et os parvum, boni et dulcis
				<lb/>eloquii, fortis ire et dominabilis; multum equitabat et parum
			<lb/>comedebat, bene redolebat. Obiit in LXXVIII anno.</p>
			<p><lb/>Et dixit: convenit sapienti ut de Deo erubescentiam habeat,
				<lb/>ut in eo plus quam in alio meditetur. Et dixit: sapiens est qui
				<lb/>in Dei eloquencia statuit et roborat linguam suam, et insipiens
				<lb/>est qui non cognoscit semet ipsum. Et dixit: qui sui plurimum
				<lb/>est contentus, dignus est ira Dei. Et dixit: sui equitate
				<lb/>gratuita Deus agit, ingrata vero et mala permittit ut agentibus
				<lb/>et abstinentibus retribucionem impendat. Et dixit: morti quanto
				<lb/>magis proximus fueris, tanto plus bonis operibus invalescas. Et
				<lb/>dixit: in corde stulti sapiencia non quiescit, nisi velut transiens
				<lb/>abire festinans. Et dixit: bona instructio, sensus seu discrecionis
				<lb/>est socia, et hominibus est gratus interpres. Et dixit: non
				<lb/>moritur sapienciam habens, nec habens intelligentiam pauperescit.
				<lb/>Et dixit: sapientes sunt velut extranei qui inter plures ignaros
				<lb/>conversantur. Et dixit: sapiencia est arbor que frondescit in corde,
				<lb/>fructificatura in lingua. Et dixit: quanto humiliores sapientes extiterint,
				<lb/>tanto discreciores habentur velut concavus locus plus
				<lb/>aque continens quam convexus. Et dixit: insipientum sunt
				<lb/>delicie sicut horti sine fimorum sterquilinio. Et dixit: non nisi
				<lb/>cum noscente veritatem disputare intendas, nec impendas nisi
				<lb/>petenti consilium, nec nisi bene conservanti tuum pande secretum.
				<lb/>Et dixit: qui vivere cupit, suum contra adversitates cor
				<pb n="533"/>
				<lb/>[adaptet]. Et dixit: grandem efficit tristiciam arta domus.
				<lb/>Et dixit: ex reato quod protuleris, pocius quam ex veri prolatione
				<lb/>leteris. Et dixit: cum irascaris, non sit ira tua multum
				<lb/>durabilis, ymmo indulgeas ob potenciam parcere non obmittens.
				<lb/>Et dixit: bonorum corda castra sunt secretorum. Et dixit: qui
				<lb/>ab hominibus non corripitur, ab eo homines corrigentur. Et dixit:
				<lb/>qui iusta consilia postulat [commendatur] si votum assequitur,
				<lb/>aut [si] erraverit non culpatur. Et dixit: qui suam occultat
				<lb/>scienciam, non est de non errando securus. Et dixit: qui tua
				<lb/>donaria recipit, liberalitatem tuam promovet; nam si receptor
				<lb/>abesset, non existeres liberalis. Et dixit: dirigere populum
				<lb/>est melius quam milicia habundare. Et invitavit rex Ptholomeum
				<lb/>ut cum eo comederet; cui respondit quod nollet, quia regibus
				<lb/>contingere solet sicut ymaginum inspectoribus, qui eis non sunt
				<lb/>contenti, nisi cum eas de proximo intuentur. Et dixit: malum
				<lb/>malo exime, quia ferrum non vincitur nisi ferro. Et dixit: spes
				<lb/>iocunditatis est successio quia, quantolibet differatur, sapor
				<lb/>blanditur ipsius. Et dixit: securitas, singulorum aufert tristiciam;
				<lb/>plurium solacia demit timor. Et dixit: sicut cibus et potus
				<lb/>egris non conferunt, sic cordibus mundi amore perplexis non
				<lb/>conferunt verba Dei. Et dixit: nunquam conati sunt homines ad
				<lb/>non publicanda occulta, quin patefacerent ea. Et dixit: mundi
				<lb/>preciosior est homo qui non est perplexus in cuius potestate sit
				<lb/>mundus. Et dixit: duarum naturarum sunt homines; quidam non
				<pb n="534"/>
				<lb/>satiantur licet inveniant, alii non inveniunt licet inquirant. Et
				<lb/>dixit: invidus utile sibi quandoque reputat perdere bona sua.
				<lb/>Et dixit: homines causa sunt acquirendi peccuniam, et pecunia
				<lb/>causa est homines acquirendi. Et ille cuius scientia sensum excedit,
				<lb/>est ut pastor debilis, gregibus fecundis habundans. Et dixit:
				<lb/>concupiscenciarum servus, empticio magis servus est. Et dixit:
				<lb/>quanto quis suo dominio se magis extulerit, tanto, cum eo
				<lb/>privabitur, maius senciet detrimentum. Et dixit: solers est quem
				<lb/>non divicie a sui finis meditacione excipiunt, nec quantumcumque
				<lb/>grandis et inopinatus eventus acciderit, a finis expectacione
				<lb/>subducit. Et dixit: certitudinis clavis est cogitatus. Et
				<lb/>dixit: rogatio peticionis est ala. Et dixit: negatio tenacis
				<lb/>in dando, melior est prodigalitate vastantis. Et dixit: non est
				<lb/>res adeo Deo grata quam illi qui te offendit bona conferre.
				<lb/>Et dixit: si sapiencior fleri volueris, ad rudes et inscios non
				<lb/>advertas, sed ad illos qui sapiencia te transcendunt. Et dixit:
				<lb/>quousque finis pertingat extremum, sua spe anima non frustatur.
				<lb/>Et dixit: deterior inimicus quem aliquis habere potest est animam
				<lb/>habere ignaram. Et dixit: bona voluntas boni fundamentum
				<lb/>est operis, et opus bonum est alterius mundi legatus. Et dixit:
				<lb/>malam renuens opinionem et bonam assumens, cor habet quietum
				<lb/>et veri amorem gerit. Et dixit: infirmitas carcer est corporis, et
			<lb/>anime cogitatus.</p>
			<p><lb/>ASSARON dixit: quinque de causis rex damnificatur: prima
				<lb/>est temporis ariditatis excessus, ita quod uno anno post alium
				<pb n="535"/>
				<lb/>pluvia succidatur; secunda est in errario suo conservationis
				<lb/>et thesauri defectus; tercia est mulierum, vini, venationis et laxamenti
				<lb/>multiplex usus; quarta est malos habere modos inique
				<lb/>agendo, et in penarum afflictione crudelem esse; quinta est
				<lb/>plures inimicos et adversarios habere. Et dixit: mores eleganciores
				<lb/>quos habere possibile est, sunt esse liberalem et verecundum.
				<lb/>Et dixit: liberalis male vivere non potest nec vituperari
				<lb/>veridicus, nec humilis odiri, nec moderatus comessationibus
				<lb/>egrotare, nec penitens esse ad propria negocia bene attendens. Et
				<lb/>dixit: non oportet regem iu eum despiciente confidere, nec
				<lb/>in cupido multum, nec in eo qui multum transivit inopiam,
				<lb/>nec in eo qui, quo penam meruit, commisit errorem, nec in
				<lb/>illo quem dominio privavit et bonis, nec in eo qui regio regimine
				<lb/>passus est damna, nea in eo qui amiciciam cum inimico
				<lb/>regis contraxit; immo necesse est talibus nullam concedere potestatem
				<lb/>et, si est possibile, eorum carere suffragio in nullo eis
				<lb/>incumbens. Et dixit: qui splendide vivit cum rege et persistit
				<lb/>magnifice impossibile est eum in aliquem non venire deffectum,
				<lb/>propter quod regem sapientem oportet attendere ut, cum aliquem
				<lb/>ex suis audiverit contra se commisisse delictum, hora non transeat
				<lb/>quin de veritate constet eidem, et similiter de quantitate
				<lb/>delicti, et si de conscientia fuerit aut errore commissum, et si
				<lb/>condicionis est talis ut credatur ipsum ad tale quid facile redire
				<lb/>vel non. Et dixit: regis famulantibus expedit suam ostendere
				<lb/>virtutem, et fidem, et nobilitatem generis sui, ut conscius rex
				<lb/>status et condicionis uniuscuiusque ipsorum, cum eis posset sua
				<pb n="536"/>
				<lb/>promovere negocia et, ut expedit, executioni mandare. Et
				<lb/>dixit: si rex obedienti et fideli et, e contra, demerenti, pro meritis
				<lb/>non respondet, ut alii ob retribucionem nitantur, et alii terreantur
				<lb/>acerbitate terrorum, nec rex reputari debet nec agendorum
				<lb/>suorum director. Et dixit: si regis consultor et phisicus eius,
				<lb/>in cunctis vota sequantur, rex semper damnificabitur et erit
				<lb/>infirmus continuo bonique finis expectacione fraudatus. Et dixit:
				<lb/>si rex incumbat alteri de rebus quas ex se ipso agere debet,
				<lb/>grande consequetur damnum; et similiter si sibi incumbit de
				<lb/>rebus alteri committendis, est ad populi sui damnum, eo quod
				<lb/>ad aliqua rex habet modo respectum que investiganda forent
				<lb/>modis pluribus a perfecto, quemadmodum in vino contingit
				<lb/>quod colore, sapore, substancia vel odore detestandum quandoque
				<lb/>censetur; et si quis in uno predictorum decreverit, abiectis aliis,
				<lb/>suorum viciorum ignarus iudicare non poterit quod sit bonum.
				<lb/>Et dixit: secrecius consilium regis est consensus, et ipsius
				<lb/>opera sunt melior thesaurus eidem; et inter homines verax
				<lb/>est melior, et sapiens melior persuasor, et meliores divicie sunt
				<lb/>que decenti conveniunt lucro, et sapienciarum melior est que
				<lb/>nobilibus reconditur acquisita. Et dixit: decet regem illi committere
				<lb/>sua negocia quem fide et sensu probavit; et si talem
				<lb/>habere non poterit, ei qui cum sapientibus et bonis conversatus
				<lb/>est committat. Et dixit: sapiens rex et intelligens invalescit consultacione
				<lb/>prudencium, sicut infusione olei lumen ignis. Et dixit:
				<lb/>oportet regem discretum, si duo habeas agere que invicem efficere
				<lb/>nequit, a nobiliori incipere et magis utili, et si nobilitate
				<pb n="537"/>
				<lb/>ac commodo ambo sunt equalia, iniciet ab illo quod si confestim
				<lb/>non egerit, in futuro fieri non poterit. Et dixit: si rex felix
				<lb/>extiterit, sua bene agentur negocia; et si sapiens, sapiencia sua
				<lb/>roborabitur in tempore; et si verus, populus gaudebit cum eo;
				<lb/>et si iustus, regnatio sua durabit. Et dixit: decet reges culmen
				<lb/>et famam perquirere et alias etiam dignitates, veruntamen cum
				<lb/>mensura, quia supervacuum durabile non est. Et dixit: oportet
				<lb/>regem regnum acquirere ut ipsum iusticie observacione conservet,
				<lb/>quia plurimum est grave regnum acquirere, set gravius
				<lb/>conservare. Et dixit: sensu complecior est qui se ipsum agnoscit
				<lb/>licet plurimum habundet in bonis et qui obedire nunquam
				<lb/>Deo desinit, quacumque occasione contingente, sed continue ad
				<lb/>gratam eius retribucionem intendit. Et dixit: velut nubis umbra
				<lb/>non permanet, sic malorum amor et lex iniqua non durat. Et
				<lb/>dixit: damnum a se sapiens conatur abicere, et ad se ipsum
				<lb/>sepe trahere molitur ignarus. Et dixit: expedit sapienti qui regi
				<lb/>adheret ut, si viderit aliquid agere sibi vel regno aut populo nocivum,
				<lb/>recitet hystorias et exempla que in simili negocio contingerunt
				<lb/>ut a tali facto desistat; eo tamen referat modo,
			<lb/>quod illa non percipiat pronunciata pro eo.</p>
			<p><lb/>LOGINON fuit niger in Ethiopia natus, discens sciencias in
				<lb/>terra Sem. Extitit vero tempore Davidis prophete. Hic fuit
				<lb/>cuiusdam judei empticius qui eum emerat pro XXX marchis.
				<lb/>Solebat itaque dominus suus ludere cum taxillis, et ante
				<lb/>portam eius fluvius quidam currebat. Igitur, cum quadam die
				<lb/>luderet ibidem cum quodam judeo, dixerunt ad invicem: quicumque
				<pb n="538"/>
				<lb/>nostrum perdiderit, faciet victoris voluntatem aut hauriet
				<lb/>huius fluvii aquam. Cum vero dominus perdidisset, dixit vincens:
				<lb/>bibe aquam fluvii sicut conventum est, aut fac quod dixero. Ad
				<lb/>quem ait: paratus cum stare iudicio tuo. Tunc ait victor: vel
				<lb/>eruam oculos tuos, vel quidquid habueris dabis mihi. Respondit
				<lb/>victus: huius diei terminum concede. Ad quem victor:
				<lb/>annuo. Et remansit eodem die cogitans multum usque
				<lb/>sero. Tunc Loginon cum uno fasce lignorum super humeris,
				<lb/>ad domum domini rediens, depositis lignis salutavit eundem. Cui
				<lb/>nullum verbum reddidit dominus licet alias consueverit, eo viso,
				<lb/>letari et ridere cum eo ob bona verba que referre solebat. Et
				<lb/>dixit ei Loginon: domine, quare sic es tristis? Et ille nichil locutus
				<lb/>est. Loginon iterato allocutus est dicens: obsecro,
				<lb/>domine, mihi disseras meroris tui causam; forsitan potero aliquid
				<lb/>adhibere remedii. Et locutus est dominus, sibi aperiens totam
				<lb/>seriem rei geste. Ad quem Loginon: nullo cogitatu plus vexeris,
				<lb/>quia bonum consilium tibi dabo. Dices victori: aquam fluminis
				<lb/>obligavi me bibere; teneorne aquam bibere quam riveria modo
				<lb/>continet, aut etiam omnem aquam que deinceps fluendo ad ipsam
				<lb/>riveriam pervenit? Et certus sum ego responsurum eundem ut
				<lb/>aquam quam nunc continet riveria bibas. Et si hoc dixerit, alleges
				<lb/>eidem: aquam fluentem continuo ad ipsam riveriam compesce,
				<lb/>et tunc bibam illam quam ipsa riveria continet. Quam
				<lb/>fluentem aquam compescere non poterit et sic prevalebis in eum.
				<lb/>Quo sic exposito valde letatus est dominus. Et die altera subsequente
				<lb/>venit victor eum inquirere, ac judeus contra eum sicut
				<lb/>Loginon eum informaverat allegavit, et obtinuit in causa judeus
				<lb/>hoc modo; propter quod dominus contulit beneficia multa Loginoni,
				<lb/>et ex tunc sapienciam Loginonis singuli perceperunt. Et
				<pb n="539"/>
				<lb/>vidit quidam Loginonem cum bonis hominibus conversantem,
				<lb/>quibus recitabat raciones multum pulcras et bonas; cui
				<lb/>dixit: non es tu ille qui, tali loco, mecum custodire greges solitus
				<lb/>eras? Respondit: sum. Et dixit ei: quis igitur te ad hunc
				<lb/>perduxit statum? Respondit: veritatem proferre, fidelem existere,
				<lb/>et super inutili re non vacare. Et ove quadam occisa, dominus
				<lb/>dixit eidem quod de meliori eius loco partem ei ferret. Et
				<lb/>accedens attulit ei cor. Et dicunt eum, hora quadam sexta, audisse
				<lb/>vocem dicentem: vis dominari terre? Respondit: si Deus
				<lb/>sic voluit esse, ei obediam, et si me pacietur eligere, eligam
				<lb/>pacem. Et dixerunt ei: quare non vis rex effici? Respondit; quia
				<lb/>si recte iudicavero increpationes hominum vitare non potero, et
				<lb/>si erravero, a semita paradisi diverter; ego enim in hoc mundo
				<lb/>vilipendi et vexari pocius elegi quam potens et honorandus in
				<lb/>eo existere, quia qui alium mundum alienat ob istum, utrumque
				<lb/>amittit. Deus vero exaltavit eum et sapienciorem statuit super
				<lb/>terram. Et videns David conferentes homines inter se, eo tacente,
				<lb/>dixit ei: quare non loqueris ut alii faciunt? Respondit:
				<lb/>quia non nisi de Deo est bona colatio, nec bonum silencium
				<lb/>nisi in cogitatu divino. Et dominus Loginonis ampliavit eum in
				<lb/>bonis, et cepit ea ipse distribuere in helemosinas, sine pignore
				<lb/>et cautela accomodando pauperibus, dicens cum largiebatur; accipe
				<lb/>sub Dei homagio et mihi restitue anno completo. Et ob
				<lb/>hoc multiplicavit eum in bonis Deus. Et dicunt quod Loginon,
				<lb/>postquam factus est valde sapiens, se subtraxit ab hominibus et
				<pb n="540"/>
				<lb/>eorum maliciis, et posuit se inter arenale vel altare et templum,
				<lb/>et ibidem in solitudine stetit usque ad obitum suum. Et
				<lb/>predicans filio suo dixit: fili, sis abstinens, et proterea cum
				<lb/>anima tua prelieris; nam si abstinueris a rebus per Deum prohibitis,
				<lb/>abhominans mundum, despiciens contingentes eventus,
				<lb/>nichil morte plus obtabis, appetens semper eam. Fili, malum vitare
				<lb/>et exequi bonum coneris, quia bonum malum mortificat. Et
				<lb/>mentitus est dicens: malum non alio quam malo damneris;
				<lb/>nam si veritatem proferres ignem igni adiungeres, et ignis
				<lb/>taliter non extingueretur; sed noscas malum non nisi bono
				<lb/>totaliter privari, quemadmodum destruit aqua ignem. Fili, loquere
				<lb/>de Deo semper, quia Deus de se loquentem disponit. Fili, tuis
				<lb/>utrisque oculis tua opera antepone, et opera tua iam peracta
				<lb/>post terga. Fili, cum peccatorem videris, non ei improperes peccata
				<lb/>commissa, set memoreris tuorum, quia non nisi pro tuis
				<lb/>operibus requireris. Fili, amore mundi huius non impedias animum,
				<lb/>quia non propterea in hunc mundum venisti, nec creavit
				<lb/>creaturam Deus pocius in hoc mundo despectam, nec statuit
				<lb/>suum gaudium obedientis in meritum, nec infidelium penam
				<lb/>sui disposuit tempestatem. Fili, modicum tibi sufficiat, et satisfaciant
				<lb/>habita, et quod habet alius non affectes. Fili, virtute
				<lb/>te tempera, et sapiencia replearis, cum hiis qui de ea conferunt
				<lb/>moliens iugiter conversari; ob hoc enim vivificabitur sapiencia
				<lb/>tua. Fili, sis mansuetus, benefactor, et multe cogitacionis, modice,
				<pb n="541"/>
				<lb/>nisi in veritate, loquele, multiplicis luctus, non derrideas nec
				<lb/>rixeris, non contendas; cum tacueris, cogites: ex silencio enim
				<lb/>bona succedent. Ego tamen de taciturnitate nunquam penitui,
				<lb/>set aliquociens penitui de loquela. Fili, non sit gallus te magis
				<lb/>sollicitus qui, certis horis nocturnis, alis agitatis, cantat. Fili,
				<lb/>Deum time et hominibus vanigloriosus ne ostendaris. Fili, ex
				<lb/>eo quod non est in te et tamen tibi homines attribuunt non
				<lb/>frauderis, nec dictu alicuius seducaris ignari dicentis quod manuteneas
				<lb/>margaritam et non teneas nisi gipsum. Fili, in hiis informeris
				<lb/>quibus dominus te instruxit, quia bone sciencie est
				<lb/>illud quod proficit, nec sapiencie, nisi eam incitans, potest profictum
				<lb/>gustare; qui enim eam scit et eam deserit, non gustabit.
				<lb/>Fili, qui Deum magis agnoscit, magis veretur eum. Fili, addiscas
				<lb/>bona et doceas, quia doctorum eloquia fontium aquis equantur
				<lb/>quibus uno die post alium homines sibi serviunt consequenter.
				<lb/>Fili, scias quod insipiens est infelix; si loquatur sua sibi obstabit
				<lb/>locutio; si sileat, minus valebit silentio; si operabitur malum
				<lb/>prodibit opus; si studuerit frustra ponet expensas; si ditabitur
				<lb/>furiet; si pauperabitur, desperabit; si prevaleat aliis superbiet;
				<lb/>si minus valeat se submittet; si petat, petet contenciose; et si
				<lb/>ab eo petatur, dare negabit; si que dederit, improperabit; si concedatur
				<lb/>eidem, non gratificat acceptum; si secretum sibi commiseris,
				<lb/>illud evomet; et si tibi commiserit, te suspectum habebit;
				<lb/>si minus potens te erit, mala parabit; et si potencior, te violenter
				<lb/>tractabit; si comitaberis eum, molestaberis ab eo; si ab eo dissociaberis,
				<lb/>te sequetur; et qui corripit eum non proficit, nec eius
				<lb/>correptio finem habet; sui socii non letantur cum eo, nec eum
				<lb/>mittenti obedit; si loquatur, dicta non contestantur; si alii sibi
				<lb/>loquantur, non intelligit eos; cum letatur, sine modo letatur; in
				<lb/>adversis patiencia nescit uti; si rogatur ut indulgeat, parcere
				<pb n="542"/>
				<lb/>denegat; non est benefactor sed deceptor; eo quod opinatur et
				<lb/>dicit contentus est, licet cum sapientibus discordet, et se male
				<lb/>egentem benefacere reputat; tenet se sollicitum, cum sit piger
				<lb/>et negligens, et pro bono cum malus existat, et pro sapiente
				<lb/>cum sit ignarus; et si veritas suo voto consonet, eam diligit et
				<lb/>commendat, et si dissonet, eam vituperat et abhorret; si cum
				<lb/>sapientibus studebit, nec humiliabitur nec ascultabit eosdem;
				<lb/>et si studuerit eum minus eo scientibus, eos despiciens deridebit;
				<lb/>et benefacere indicit, et ipse male facere percipitur; precipit veritatem
				<lb/>proferre, et ipse mentitur; discrepant facta dictis, nec
				<lb/>quod corde gerit lingue coheret; mundum istum pro alio comparat;
				<lb/>si sapiens non fueris te docere non curat; et si sciveris
				<lb/>minus eo, te deridens docere despiciet; si fueris dives, te
				<lb/>nunciabit austerum; si pauper, nullius valoris te dicet; si bene
				<lb/>egeris, ob ypocrisim te id egisse dicet; si male, diffamaberis ab
				<lb/>eo; si donaveris, vastatorem, si non, te nominabit avarum; si
				<lb/>mansuetus, et hominibus herens, te ypocritam nominabit; et
				<lb/>si elongeris ab eis, dicet te per arroganciam id fecisse. Mores
				<lb/>vero sapientis felicis sunt bona continencia, iusticia, bene agere,
				<lb/>bene scire, sollicitudo, indulgencia, humilitas, locutio suo loco,
				<lb/>eodem modo silentium; mensura in sui potencia; liberalis petentibus;
				<lb/>sapienter profert si loquatur; intelliget allegata; si monstraverit,
				<lb/>mansuete monstrabit; si didiscerit, bonas questiones
				<lb/>movebit; si benefiat ei, gratificat; si secretum ei commiseris, non
				<lb/>revelabit; et ei ipse tibi committat, de te plene confidet; et si
				<lb/>aliquid dederit, non improperabit; vult pro aliis quod sibi vult
				<lb/>fieri; si ditabitur non furiet; Dei non obliviscitur, pauper sit
				<lb/>sive dives; sua sciencia proficit; predicanti credit; maiori se non
				<lb/>adversatur, nec despicit se minorem; in quo jus non habet,
				<pb n="543"/>
				<lb/>non postulat; est responsione gratus; quod ignorat non profert;
				<lb/>suam non celat scienciam; anxiatur cum hominibus et ipsi
				<lb/>cum eo quiescunt; ad veritatem animam cogit, velit ipsa aut
				<lb/>non; suscipit sensum suum; corrigente corrigitur; cito ad bonum
				<lb/>labitur et tarde ad malum; constans est in bonis operibus et
				<lb/>lentus in malis; cum testis erit, eius testimonium erit verum; si
				<lb/>iudex sit, recte iudicabit aut equum; in cunctis fidelis decernitur;
				<lb/>pro malis bona impendit; aliena non appetit; extraneum se
				<lb/>reputat mundo huic; non habet nisi sui exitus cogitatum; benefacere
				<lb/>precipit et ipsemet benefacit; malum prohibet et ipse etiam
				<lb/>vitat illud; quod corde gerit ei quod lingua profert concordat,
				<lb/>et similiter dicta factis. Fili, intellige sapienciam et proprietates
				<lb/>omnes eidem pertinentes, et exercita te in ea, nec in alio
				<lb/>cogites; cumque acquisieris eam, leteris, sciens quod non nisi
				<lb/>mansuetudine acquiritur ipsa, nec absque lingue custodia; nam
				<lb/>lingua est armarii sapiencie hostium quod, nisi laudabiliter
				<lb/>observetur, quis voluerit introibit; et si hostium servabitur, armarium
				<lb/>salvum erit; et lingua est boni et mali clavis, igitur
				<lb/>sigilla eam sicut aurum et argentum sigillas. Fili, noli amittere
				<lb/>tua et aliena servare; quia tuum est quod pro anima tua
				<lb/>erogas; et erit quod post dies tuos erogas, alienum. Fili, Dei
				<lb/>sapienciam honora, quam despicientibus non effundas, nec appetentibus
				<lb/>eam vetes. Fili, duo sunt ex hominibus huius mundi
				<lb/>solliciti; unus est cui altitudinem et nobitatem annuit Deus,
				<lb/>et ipse nichilominus ad alterius mundi sublimitatem et nobilitatem
				<lb/>conatur; alter est habens victum exiguum, et sustinet donec veritatem
				<lb/>perpendit, et bene admodum servit Deo. Fili, qui miserebitur;
				<lb/>eius miserebitur alter; qui tacet salvus existit, et perdicioni
				<lb/>deditus est non cohibens linguam suam; et penitet qui
				<pb n="544"/>
				<lb/>mendacia profert; et malum cohibens, sui ipsius est custos. Fili,
				<lb/>sustinentis iniuriam vita clamorem, quia non est clamor in hoc
				<lb/>mundo sic Deum provocans, nec pro quo tam celeriter impetrari
				<lb/>possit responsum. Fili, quod habes tibi sufficiat, neac appetas
				<lb/>aliena, nec concupiscas quod scis habere non posse. Fili, predicacionum
				<lb/>verba, licet sint gravia, attente recipias; infelix enim
				<lb/>est audiens et non proficiens in eo quod audit, ab eo quod novit
				<lb/>velut a non profectivo absentans, quod videt pertransiens velut
				<lb/>cecus; felix vero est ex eo quod novit profectum assumens
				<lb/>et, ad verba intentus, eligit meliora. Fili, associas te illis quos
				<lb/>diligit Deus, et quibus gratum ostendit vultum, et associaberis
				<lb/>illis qui de moribus bonorum fuerint caput. Fili, cum Deus
				<lb/>benefecerit tibi, gracias age, et sis humilis cum recepto, benefaciens
				<lb/>exinde te minus habenti. Fili, ex multis que commiseris
				<lb/>operibus, non efficiaris elatus: nescis enim si grata, aut
				<lb/>non recipiat ipsa Deus, cum quodlibet opus aliquid adversum
				<lb/>contineat; operis vero adversum est elatio mentis. Fili, cuncta
				<lb/>mundi oblectamenta habere non petas, immo id lucrari coneris
				<lb/>quod te magis propinquum facit esse Deo. Fili, conformes te
				<lb/>Deo in diligendo sibi obedientes et inhobedientes horrendo.
				<lb/>Fili, nichil acceptabilius bono sensu: sensus vero humanus
				<lb/>non nisi condicionibus X perficitur et sunt iste: non apreciari
				<lb/>se ipsum, bene agere, necessariis ad vitam esse contentum, bona
				<lb/>erogare pro Deo, querere honorem pocius quam dedecus, non
				<lb/>tedere cunctis diebus tuis perquirere scienciam, et non gravari
				<lb/>querentibus conferre amorem, et de modico amoris alteri petendo
				<pb n="545"/>
				<lb/>gravari, [ex quo] magnum Dei acquiritur premium; decima
				<lb/>est reputare omnes se meliores, et singulis se peiorem;
				<lb/>nam homines sunt duorum modorum alii sunt meliores, alii
				<lb/>peiores. Igitur humiliandum ambobus, meliori scilicet ut qualis
				<lb/>ipse est talis [fias], peiori ut credas bona ipsius latere interius
				<lb/>et exterius non parere, quod laudabilius est pro eo; et meum
				<lb/>bonum patens est, et sum propterea peior: et ex hac consuetudine
				<lb/>[perficitur sensus humanus], et omnium sui temporis talis dominus
				<lb/>reputatur, eo quod bonus sensus nobilitatis finis est, cum
				<lb/>bonitas sensus hominis repellat vicia et defectum. Fili,
				<lb/>Deum ora ut pravam non habeas uxorem, et nichilominus habeas
				<lb/>vitam bonam; nam mulieres, raro declinantes ad bonum, facile
				<lb/>accedunt ad malum. Fili, mercare cum Deo et absque capitali
				<lb/>lucraberis. Fili, ex hiis que nosti, alium instrue, et ex scienciis
				<lb/>sapientum sciencie tue adiunge; malis non te associes, ne similis
				<lb/>reputeris eisdem, nec de domo confidas in qua vivis hodie: in
				<lb/>crastino forte morieris. Fili, cum sapientibus jugiter conversare
				<lb/>quia Deus sapiencie verbis corda illuminat, sicut pluvie rore
				<lb/>irrorat terram. Et [dicunt] quidam quod sepultura Loginonis
				<lb/>sita est inter mesquitam harenalis et locum ubi sit
				<lb/>forum; et ibidem LXX prophetarum facte sunt sepulture, qui
				<lb/>mortui fuerunt omnes post Loginonem, quos prophetas obsesserunt
				<lb/>filii Israhel quousque fame perierunt. Et cum Loginon
				<pb n="546"/>
				<lb/>morti appropinquaret, ploravit; cui dixit filius: ad quid ploras,
				<lb/>pater? Agis hoc mortis timore aut dolore mundi quem deseris?
				<lb/>Respondit: ob nullam ex istis causis ploro, sed ex eo quod
				<lb/>habeo grave iter pergere, et fortes restant transmeandi transitus,
				<lb/>et modicum fero victus et onus grande, ignorans si alleviabor
				<lb/>oneribus istis priusquam illius itineris caput attingam aut
			<lb/>non. Et, hiis finitis, obiit.</p>
			<p><lb/>Et dixit filio suo: Fili, Deum time, nec ostendas te eum
				<lb/>timere ut ab hominibus honoreris. Fili, cum ad locum perveneris
				<lb/>in quo de Deo loquantur homines, morare cum illis, quia si sapiens
				<lb/>fueris sapiencia crescet; si indoctus, instrueris ab
				<lb/>illis; et etiam si Deus benefecerit eis, particeps eris in bonis.
				<lb/>Et in loco ubi de Deo non loquantur homines non quiescas, quia
				<lb/>non proficies in sapiencia si sapiens fueris, et in ignorancia
				<lb/>cresces si fueris ignarus; et si dominus etiam contra illos
				<lb/>turbetur, eris particeps damni. Fili, verecunderis de Deo quantumcumque
				<lb/>circa te fuerit, et timeas eum in quantum potens
				<lb/>existit. Et dixit: interrogatio est sciencie medium, et hominibus
				<lb/>blandiri est medium sensus, et vite moderatio est medium victus.
				<lb/>Et dixit: quemadmodum inimicus fit, doni largicione, amicus, sic
				<lb/>amicus fit, superbia, inimicus. Et dixit: qualis sit sensus ostendit
				<lb/>eloquium; igitur que proferes investiga. Et dixit: in recomendacione
				<lb/>Dei homo quiescit, et mendacis premium est ut non
				<lb/>credatur eidem. Et dixit: non credenti tibi rumores non referas,
				<lb/>nec petas ab illo quem tibi donare diffidis; et quod non potes
				<lb/>exequi non promittas, nec deponas aliquid quod non es retrahere
				<lb/>securus; et propter illud quod habere non est possibile
				<lb/>non attemptes. Et dixit: cave a societate mendosi, quem si vitare
				<lb/>non poteris, non credas eidem. Et dixit: fili, ad sedendum in
				<pb n="547"/>
				<lb/>altiori loco domus aut palacii non accedas, quia melius est quod
				<lb/>tranferaris altius quam inferius subducaris. Et dixit: plures studiosis
				<lb/>invidi sunt, quia quibus invident magis habere credunt.
				<lb/>Fili, exhortor te quod Deum timeas, quia rectum est et utile tibi,
				<lb/>nec de cogitando in eo vacillet cor tuum, quia loqui de Deo sic
				<lb/>alias loquelas excellit velut Deus ipse cunctas creaturas. Fili,
				<lb/>in divinis serviciis non erres, alicuius increpacione coactus. Fili,
				<lb/>orationem fac tibi iudicium, quia sic est oratio velut navis in
				<lb/>marij que si peribit, [et] omnes cum ea peribunt, et si evadat,
				<lb/>evadent omnes. Mundus quem singulis diebus obmittere cogitas
				<lb/>ac noctibus, nullius est precii, sed qualiter ab eo exiens necessaria
				<lb/>tecum deferas innitaris. Et dixit: quomodo potest quis
				<lb/>alterum sibi subigere, cum non possit suam animam subiugare?
				<lb/>Et dixit: bona voluntas est unum ex bonis quibus Deo servitur,
				<lb/>et laudabilium auditus est unum ex gratis moribus sensus,
				<lb/>et boni habitus esse est liberalitas quedam, et grata responsio
				<lb/>est una ex bonis sciendis consuetudinibus. Et dixit: si pro
				<lb/>aliqua legacione nuncium expediat mittere, sapientem transmittas,
				<lb/>in cuius defectu, tu ipse incedas. Et dixit: qui pro altero mentitur,
				<lb/>illi non credas, quia de te alteri similiter mencietur;
				<lb/>nam facilius est montes de loco transferre quam, non potenti
				<lb/>capere, capiendi tradere intellectum. Et dixit: non committas
				<lb/>anime tue quod erubescis hominibus pandere; de Deo enim magis
				<lb/>quam de hominibus verecundari teneris; nec sis perfidus, quia
				<lb/>perfidia sanguinem perturbat et mores, immo cupias magis audire
				<lb/>quam loqui. Et dixit: cavete vobis a malis hominibus, et
				<pb n="548"/>
				<lb/>corda vestra salvabuntur, corpora vestra quiescent, et vestra commoda
				<lb/>sencietis. Et dixit: duo sunt patiencie modi, unus est
				<lb/>hominem pati quod odit quia hoc facere rectum est, [alius]
				<lb/>est pati quod sua voluntas facere prohibet eo quod id agere non
				<lb/>sit rectum. Et dixit: tres homines non nisi in tribus rebus cognoscuntur:
				<lb/>paciens enim non nisi in iracundia sua cognoscitur,
				<lb/>nec agonista nisi in pugna, nec nisi in necessitate amicus. Et
				<lb/>dixit: deteriores ex moribus sunt: amicum suspicere, secretum
				<lb/>pandere, in quolibet confidere, confabulari in inutili multum, et
				<lb/>bona requirere a manibus pravorum. Et dixit: duo sunt non rectificanda
				<lb/>consilio, scilicet infelicem proficere et obesse felicem. Et
				<lb/>dixit: debilitas quedam est rem imperfectam presentare pro
				<lb/>factam. Et dixit: cogitatio est speculum hominis, in quo suam
				<lb/>pulcritudinem et turpitudinem coniecturat. Et dixit: ne suspiciosus
				<lb/>fueris, quia suspicio inter te et amicorum quemcumque,
				<lb/>amorem abscindit. Et dixit: sensus absque doctrina arbor infructifera
				<lb/>reputatur. Et dixit: hylarem ostendere vultum, salutare
				<lb/>homines in dando recipiendoque, liberalem esse, et parti adversancium
			<lb/>non herere, hominem faciunt esse dilectum.</p>
			<p><lb/>AVESIUS dixit: cum deteriorantur tempora, despiciuntur
				<lb/>virtutes et decidunt; vilitates vero appreciantur plurimum et procedunt;
				<lb/>et divitis timor pauperis timorem excedit. Et dixit: melior
				<lb/>est nobilis obitus quam dominatio vilis. Et dixit: modicum mensurate
			<lb/>expressum melius est plurimo inmoderate expresso.</p>
			<p><lb/>Et melius est hominem de bono exequendo diffidere, quam in
				<lb/>suffragii peticione pendere. Et dixit: una ex felicitatibus hominum
				<lb/>est bonum habere socium; igitur bonis associeris et eris
				<lb/>unus ex eis. Et dixit: non est in mundo iniquius quam facere
				<lb/>iniuriam impotenti. Et dixit: si deliqueris, conversus statim peniteas,
				<lb/>nec differas in crastinum quod hodie commisisti. Et dixit:
				<pb n="549"/>
				<lb/>qui te bonum extimat, eum stude veridicum facere, et pro bono
				<lb/>habeas qui te pro bono eligit, humilis sit sive altus. Et dixit:
				<lb/>non potest multis precipere qui anime sue non precipit. Et dixit:
				<lb/>si amorem tuum volueris cum aliquo durabilem esse, eum ad
				<lb/>bene agendum informes. Et dixit: si rex egerit iustum et rectum,
				<lb/>populi sui principabitur animis; et ei iniustum et iniquum commiserit,
				<lb/>ipsum suum regem ostendent exterius, sed ad alium
			<lb/>principantem eis ipsorum corda declinant.</p>
			<p><lb/>MACDARGIS fuit remissi coloris, magnarum aurium, magni
				<lb/>capitis, parvorum oculorum, gracilis persone, multi silencii, dulcis
				<lb/>eloquii et blandi, bonorum dentium; tenebat semper in manu sua
				<lb/>virgam, in cuius summitate erat sculpta figura lune. Et dixit
				<lb/>Macdargis: negocium hominis in hoc mundo duabus de causis
				<lb/>dirigitur; nam una est scientia, qua dirigitur anima, alia est
				<lb/>solicitudo, qua dirigitur vita. Et dixit: timor dominantis pericula
				<lb/>malefactorum abigit. Et dixit: nobilitas generis ad fructificandum
				<lb/>scientie suffragatur. Et dixit: divicie bone nobilitant
				<lb/>animam, et sue sunt refrenatio voluntatis. Et dixit: hominis intencio
				<lb/>scit animam a turpibus cohercere, et suam compescere
				<lb/>voluntatem; cum hiis enim bona fama acquiritur, hominum dilectio
				<lb/>et finis acceptus. Et dixit: excellens est ille qui spaciosi
				<lb/>est animi et cuius sensus superat eius iram. Et dixit: sufficiat
				<lb/>tibi sensus bonam ostendens semitam et deviare faciens te a mala.
				<lb/>Et dixit: in mundo nichil deterius est quam generositate et
				<lb/>doctrina carere. Et dixit: quam laudabile est et honorabile scire,
				<lb/>cum bona huius mundi et alterius acquirantur per ipsum! Et
				<lb/>dixit: sensatus non delectatur lucrari a rege nisi quod lingua
				<lb/>veridica et opere bono acquirit. Et dixit: bonus dominus est qui
				<pb n="550"/>
				<lb/>velut corpus suum conatur regere populum, et qui non sic onerose
				<lb/>opprimit eos quod suum abhominentur dominium, et qui
				<lb/>non taliter statuit absolutos, quod despicere videantur mandata
				<lb/>ipsius. Et dixit: gracius beneficium est priusquam petatur
				<lb/>inceptum. Et dixit: tuo sensu animam conare dirigere et tuum
				<lb/>scire speculum statue in quo tibi latencia facta exultent.
				<lb/>Et dixit: cum inimico pacificari studeas, licet fortitudinis et tue
				<lb/>potencie sis securus. Et dixit: sicut hominem querere quod est
				<lb/>impossibile obtineri est molestum corpori, sic est molestum sensui
				<lb/>conari rectificare ignarum. Et dixit: qui suspicionem diligit,
				<lb/>bonam vitam habere non valet. Et dixit: nichil est quod mansurum
				<lb/>pocius bonum efficiat, quam vitare superbiam. Et dixit:
				<lb/>ille est sensu complecior qui suam cogit voluntatem et qui
				<lb/>magis concupiscencias suas elidit. Et dixit: grati ingratus ille
				<lb/>decernitur qui contentus non est bona gratificare collata;
				<lb/>immo, quod peius est, denegat illa, et ob hoc premia nulla rependit.
				<lb/>Et dixit: qui non nisi equum exponit, abilitatus est vincere
			<lb/>inimicum.</p>
			<p><lb/>THESILUS dixit: iocundis eloquiis non frauderis et dulcibus
				<lb/>que pro malo feruntur, quia quidam cum dulcibus venena
				<lb/>permiscent; nec verbo turberis aspero pronunciato in bonum quia
				<lb/>medicine inducentes salutem plures amare sunt et saporis ingrati.
				<lb/>Et dixit: de corporis cibis turpe [nos] est esse solicitos ut
				<lb/>nocumenta vitentur, et in cibis anime, quod non sint pravi et
				<lb/>nocivi curiosi non simus. Et dixit: turpe est nautam navem nisi
				<lb/>vento propicio committere; et nos ad bona et mala absolute
				<lb/>animas nostras exponimus. Et dixit: expedit scienti corpus anime
				<pb n="551"/>
				<lb/>sicut instrumentum artifici comparari,quod corpori utilius et
				<lb/>anime aptius operibus, id requirat, contraria fugiendo. Et
				<lb/>dixit: oportet quemcumque grandis consilii ut sic bona plebi
				<lb/>commendet, ut de propria: anima turpia abigat; quia consulere
				<lb/>cuiqum et ipsum honoribus extollere, sibi vero impendere
				<lb/>consilia prava et vilia est iniquum. Et dixit: sicut equitanti est
				<lb/>turpe equum non ducere, sed duci ab eo, sic turpe est quod hoc
				<lb/>- quo vestimur - corpore seducamur. Et dixit: sicut turpe est
				<lb/>corpus immundum et sordidum pannis sinceris et puris esse vestitum,
				<lb/>ita turpe est animam pravis esse maculatam operibus et
				<lb/>superficietenus corpus esse decorum. Et dixit: tenemur uniuscuiusque
				<lb/>membri propriam servare naturam et maxime principalis;
				<lb/>quanto magis ergo tenemur tueri anime partes et maxime
				<lb/>principalem que dicitur intellectus! Et dixit: sicut adherentes
				<lb/>sensibus solum ante presenciam terreni regis non presumunt
				<lb/>irasci, sic spiritui adherentes timore regis celesti, ante cuius
				<lb/>semper existunt presenciam, commoveri non acceptant. Et dixit
				<lb/>ei quidam: quid faciendum est ut non irascatur homo? Respondit:
				<lb/>memoretur assidue quare sua non interest ut obediatur ei
				<lb/>continue, sed ut aliquando serviat alteri; nec ut imperet aliis
				<lb/>semper, sed ut imperetur eidem; et quod Deus circumspicit omnia:
				<lb/>quibus ita consideratis, non vexaberis ira, vel modice turberis,
				<lb/>si turberis. Et vidit quendam virum multum pinguem,
				<lb/>cui dixit: multum conatus es extollere carceris tui murum. Et
				<lb/>dixit: cum opportunum fuerit te corripere aliquem, non sic te
				<lb/>gerere decet velut si de inimico velles ulcisci; immo te sicut
				<lb/>medicus cremans aut findens suaviter morbum periculosum exponas;
				<lb/>et si expedit rectificare te ipsum, sic te offeras ut medico
			<lb/>se offert infirmus.</p>
			<pb n="552"/>
			<p><lb/>GREGORIUS dixit: in Deum statue principia negociorum
				<lb/>tuorum et fines; scire stude omnia, ex quibus elige meliora;
				<lb/>mala res est paupertas, sed divicie male, pejores; si benefeceris,
				<lb/>assimilari te Deo scias; contine corpus tuum et chatenis alliga
				<lb/>ut non prevaleat sensui. Iram compesce; assume scienciam loco
				<lb/>candele illustrantis; in vita quod non est, esse non cogites;
				<lb/>alienigenam te reputes, et alienigenas honorabis. Cum prospere
				<lb/>successerit navi tue, tunc timeas submergendam. Decet grato
				<lb/>recipi vultu quidquid a Deo venit; ira bonorum eligibilior est
				<lb/>honore pravorum; non divitum frequentes hostia sed prudentum.
				<lb/>Res modica que potest invalescere, non modica reputetur. Dedecoris
				<lb/>tolera modicum et laudaberis. Dehonestare aliquem etiam
			<lb/>in solo verbo, primus error invidie est.</p>
			<p><lb/>GALIENUS fuit unus ex octo medicis precellentioribus
				<lb/>in arte medicine sive phisice qui fuerunt capita sectarum et magistri
				<lb/>magistrorum. Et primus ex eis fuit Esculapius primus, a
				<lb/>quo processerunt omnes alii antiqui medici; secundus fuit Gorus,
				<lb/>tercius Ninus, quartus Parmenides, quintus Plato, sextus Esculapius
				<lb/>secundus, septimus Ypocras, octavus Galienus, magnorum
				<lb/>medicorum postremus, post quem non fuit alter medicus nisi
				<lb/>minor eo aut discens ab eo. Natus vero fuit paulominus ducentis
				<lb/>annis post Christum et composuit bene quadringentos libros, inter
				<lb/>magnos et parvos; et maiores eorum sunt bene explanati; in
				<lb/>sexdecim tamem illorum student volentes comprehendere medicinam.
				<lb/>Pater vero ipsius multum fuit attentus in eo plura expendens
				<lb/>tam erga magistrorum expensas, quam in avocandis
				<pb n="553"/>
				<lb/>eis a longe. Galienus itaque natus fuit in Pergamo, civitate Asie,
				<lb/>Athenas, Romam et Alexandriam pergens pro adeptione sciencie;
				<lb/>medicinam vero didicit a Nino, et a quibusdam aliis magistris
				<lb/>geometriam, gramaticam et alias sciencias apprehendit. Didicit
				<lb/>etiam in medicina a quadam muliere dicta Cleopatra, a
				<lb/>qua didicit multas herbas cognoscere, specialiter valentes
				<lb/>contra vicia mulierum. Et pervenit in Egiptum morans in ea
				<lb/>per tempus, ut herbas illarum partium cognosceret. Deinde, procedens
				<lb/>versus civitatem Sem, obiit in itinere in quadam villa
				<lb/>existente iuxta mare viride in confiniis terre Egipti. Et Galienus
				<lb/>a tempore puericie obtavit multum scire scienciam demonstrativam,
				<lb/>et conabatur multum pro ea, ita quod quando rediebat
				<lb/>de domo magistri, incedens per viam cogitabat super hiis que
				<lb/>didicerat. Et socii, qui cum eo studebant, increpabant eum dicentes:
				<lb/>quare una hora non rides et solaciaris nobiscum? Et
				<lb/>ipse non respondebat; et aliquando eis respondebat sic: sicut
				<lb/>ridetis, vos delectantes in solaciis, eadem racione affectans scire
				<lb/>negligo que vos facitis et nitor ad sciendum, diligens que facio
				<lb/>et abhominans vestra. Et mirabantur eum homines dicentes:
				<lb/>quam felix fuit pater istius qui, dives existens et potens, filium
				<lb/>obtinuit sic sciencie amatorem! Pater vero eius fuit geometricus,
				<lb/>intendens circa agriculturam; et avus eius fuit carpentariorum
				<lb/>magister; patris avus fuit terrarum partitor. Et Galienus
				<lb/>fuit Rome, in principio regnationis Antonini, illius scilicet
				<pb n="554"/>
				<lb/>qui regnavit post Adrianum, ubi composuit anothomie librum
				<lb/>et multos alios tractatus, Cessi, alterius magistri sui, auditor
				<lb/>existens. Et composuit eamdem anothomiam ibidem,
				<lb/>coram Yvavio. Et Odinus philosophus de viatorum secta,
				<lb/>sepe conferebat se ad eum, et etiam Alexander Damacenus
				<lb/>qui tunc erat statutus ibidem ad demonstrandam sapienciam iuxta
				<lb/>viatorum opiniones. Et dicebatur ibi quod multi libri Galieni
				<lb/>cremati fuerant in quadam villa in qua libri conservabantur,
				<lb/>inter quos libros fuerant quidam libri de littera Aristotilis scripti,
				<lb/>et alii Anexagore, et etiam Andromachi, et quidam liber
				<lb/>quem edidit Ruffus, de tyriacis et toxicis. Et reges grecorum
				<lb/>vias asperas erant soliciti aplanare, valles replere, montes rumpere
				<lb/>et facile [incessibile] facere, pontes construere, fortes
				<lb/>muros hedificare, et rivos facere unde expediebat. Et multum
				<lb/>laborabant inimicos opprimere, et eorum dominio subicere, et
				<lb/>conabantur magis ad gubernacionem regnorum quam ad oblectamenta
				<lb/>corporum propriorum, habentes nichilominus ingentem appetitum
				<lb/>ad sciencias et specialiter medicine. Et statuebat quilibet
				<lb/>eorum in singulis regionibus homines notos ad inveniendas et
				<lb/>colligendas herbas que reperiebantur ibidem; quas inventas, sub
				<lb/>sigillo mittebant ut sophisticari non possent; quibus ad regem
				<lb/>perventis, rex, ut experirentur, medicis assignabat et, eis expertis
				<pb n="555"/>
				<lb/>et approbatis, iubebat populo dari ad eorum sublevationem et
				<lb/>curam. Fuit Galienus remissi coloris, grandium humerorum, amplarum
				<lb/>palmarum, et digitorum longorum, habens capillos bonos,
				<lb/>et convenientis stature, et ridentis aspectus, multe locutionis et
				<lb/>pauci silencii; et erat multi incessus, habens delectationem in
				<lb/>cantu et instrumentis; equitabat multum, cum regibus et dominis
				<lb/>libenter conversans. Et cum obiit erat LXXXVII annorum,
				<lb/>puer et discipulus XVII annis existens, et sapiens et magister
				<lb/>annis LXX. Et dixit Galienus: sciencia insensato non prodest,
				<lb/>nec ei qui non utitur prodest sensus. Et dixit: qui servit fideliter
				<lb/>remunerationis est dignus. Et dixit: preteritorum est
				<lb/>tristicia, sed cogitatio de futuro. Et dixit: melior est appetens,
				<lb/>sano appetitu carente. Et dixit: ab operatione bonorum anima
				<lb/>tua, ad mala prona, non te seducat. Video plures reges emere
				<lb/>ingenti precio scienciam, et artibus iuvenes affluentes; et bestias
				<lb/>emere congruas sibi et se ipsos negligere; et sunt huiusmodi
				<lb/>condicionis in ignorantia quod nec emerent nec reciperent aliquem
				<lb/>empticium, prout ipsi sunt, inscientem. Igitur inter mundana
				<lb/>turpius est quod servus caro ematur precio, et dominus non
				<lb/>recipiat eum gratis. Olim consueverant haberi medici principantium
				<lb/>loco, et vice subiectorum infirmi, eorum non prevaricando
				<lb/>mandata; et ex hoc suum medicina consequebatur profectum;
				<lb/>nunc vero contrario modo se habet: nam infirmus precipit, medicus
				<lb/>vero velut subiectus applaudit et, infirmorum oblectamentis
				<lb/>assentiens, curare non nititur, immo, blandiendo, nocere; quare
				<lb/>obsunt et non proficiunt, nisi natura impericie medici et morbi
				<lb/>acerbitati resistat. Et dixit: quondam, ad potum aliquibus
				<pb n="556"/>
				<lb/>convenientibus, ille maioris precii habebatur qui, in respectu complexionum,
				<lb/>decencius solebat opera, et cantuum modulaciones
				<lb/>respectu virtutum; nunc vero precio non habentur nisi qui vasa
				<lb/>sciunt evacuare maiora. Et dixit: qui sua infancia se moderate
				<lb/>gubernat, fit semper concupiscenciis moderatus, sed qui non compescit
				<lb/>a sui [tenera etate] pravis que ipsius anima [concupiscit],
				<lb/>jugiter voluptuosus existit; nam, sicut usu roborantur
				<lb/>omnia, sic non utendo languescunt. Et dixit: puerum voluptuosum
				<lb/>et effrontem non confidas dirigere, sed voluptuosum tantum et
				<lb/>non effrontem, bono rectificare documento confidas. Et dixit: verecundia
				<lb/>est in verecundante quedam dubietatis maneries, qua
				<lb/>verecundans aliquid quod pro malo gerat se melior, operari
				<lb/>veretur. Et dixit: potens est homo suos dirigere cum agnoverit
				<lb/>semetipsum; nam excellentis est sapiencie hominem sui
				<lb/>ipsius habere noticiam, nec ex dilectione quam habet in se ipso
				<lb/>fallatur, et bonum se reputet cum non sit; videmus enim quam
				<lb/>plures se reputare robustos et liberales cum non sint, et universaliter
				<lb/>quasi omnes se sapientiores aliis reputant; et qui
				<lb/>sic cogitant, minoris discrecionis existunt. Et dixit: iustus est
				<lb/>ille qui potest iniusticiam agere et non agit, et sensatus sive
				<lb/>discretus est qui rerum omnium id novit ad quod noscendum
				<lb/>virtus humana sufficit. Et dixit: sicut graviter morbidus non desistit,
				<lb/>donec vivit, medicinis insistere ut ad salutem perveniat
				<lb/>ad quam complete pervenire non potest, sic nos oportet animarum
				<lb/>nostrarum saluti agregare salutem, et bonitatem bonitati
				<lb/>adiungere, licet nequeamus ingentis et sapientis anime attingere
				<lb/>statum. Et dixit: quod non cogitet se discreciorem inter alios
				<lb/>homines potest quis percipere in ostensione suorum operum
				<pb n="557"/>
				<lb/>jugiter aliis, qualiter dirigatur in eis, et sciat quidem quid ipsorum
				<lb/>laudabile fuerit et quid non. Et vidit quendam quem reges
				<lb/>multum honorabant quia robustus erat, et quesivit quod fuit
				<lb/>majus negocium quod exercuerat; et responderunt ei, quia levaverat
				<lb/>unum bovem occisum ab altari usque foras; quibus dixit:
				<lb/>eodem modo levabat ipsum anima sua, nec tamen anima erat
			<lb/>bona.</p>
			<p><lb/>SAPIENTIUM DICTA sunt hec. Interrogaverunt Prothegum
				<lb/>de quodam qui suos capillos procuraverat nigros fieri, qualiter
				<lb/>hoc faciebat; respondit: ut non scrutarentur ab eo sapienciam
				<lb/>senum. Et dixit Pluies: quanto plus boni habet ignarus, tanto
				<lb/>est turpior. Et interrogaverunt Arasten, quando est bonum
				<lb/>coire. Respondit: cum volueris tuum debilitare corpus. Interrogaverunt
			<lb/>Dimicratem: in quo sapiencior extitisti? Respondit:</p>
			<p><lb/>in eo quod scivi me parum scire. Et dixit: sapiens contradictor
				<lb/>est melior confitente ignaro. Et dixit ei quidam suus discipulus:
				<lb/>ignarus concessor esse non potest nec sapiens contradictor.
				<lb/>Et captivato Aseo quidam volens eum emere quesivit ab eo
				<lb/>de genere suo. Respondit: non de genere sed de sensu et sciencia
				<lb/>perquire. Et captivato Figanee, dixit ei quidam volens eum
				<lb/>emere: ad quid es utilis? Respondit: ut fiam fiber. Et alteri
				<lb/>captivato dixit emptor quidam: eris bonus si emero te? Respondit:
				<lb/>emas me, vel non, bonus existam. Et dixit alius: qui
				<lb/>homines verecundatur et se non, despicit semetipsum. Et audiverunt
				<lb/>quendam rogare Deum ut eum ab amico eriperet; cui
				<lb/>dixerunt: quare ab amico liberari petis et non ab inimico
				<pb n="558"/>
				<lb/>pocius? Respondit: quia cavere ab inimico valeo, sed ab amico
				<lb/>diffido. Et dixerunt Esculapio: quid est verecundia? Respondit:
				<lb/>non committere sereto quo redargui potest in publico. Et
				<lb/>dixerunt alii: qualia sunt inter mundana maiora? Respondit:
				<lb/>sunt tria: insipienciam odire, sapienciam diligere, et discere non
				<lb/>pudere. Et dixerunt Arthasamo: quales sunt sciencie quas
				<lb/>pueri debent addiscere? Respondit: quibus, senescentibus eis,
				<lb/>viliori haberentur precio ignorantes. Et dixerunt Linide: qualiter
				<lb/>abhominaris pecuniam? Respondit: quod fortuna surripitur,
				<lb/>parcitate servatur, et consumitur expendendo, refuto. Et dixerunt
				<lb/>Loginoni: quid adeptus es de tua sapiencia? Respondit: ut que
				<lb/>agere debeam, gratis agam, non lege cogente. Et dixit alter:
				<lb/>insipientis odium obest minus insipientis amore. Quidam comminans
				<lb/>Hucaldi dixit: conabor ad te perdendum. Cui respondit:
				<lb/>et ego conabor ad tuam iram compescendam. Convenerunt coram
				<lb/>quodam rege tres sapientes, unus grecus, alter judeus, et tercius
				<lb/>sarracenus persanus; quibus rex ait: dicat quilibet vestrum parabolam
				<lb/>aliquam qua notetur uniuscuiusque sapiencia. Et
				<lb/>dixit grecus: in eo quod non retuli pocius quam quod dixi,
				<lb/>correctio mea valet. Judeus dixit: tale miror exprimentes eloquium
				<lb/>cuius inficiatio damna refert, et soppressio emolumentum
				<lb/>non prestat. Persanus ait: verbo, verbi pronunciatione, subigor;
				<lb/>silencio vero subicitur ipsum mihi. Dixit Explimio discipulis
				<lb/>suis: ut diligant vos sic nitamini conversari cum bonis, ut formident
				<lb/>cum populis, cum vilibus vero gravamina irrogando. Et
				<lb/>interrogaverunt ab eo, quis esset rex melior. Respondit: qui non
				<pb n="559"/>
				<lb/>est sui voluntati subiectus. Et dixit Assoras: homo dicitur
				<lb/>bonus in primo gradu, qui ex se est rerum pulcrarum inventor;
				<lb/>in secundo, qui est ab alio informatus. Et rogatus a filiis
				<lb/>mutuare peccuniam amico, respondit: pocius volo meum semel
				<lb/>erubescere vultum quam [sepe] pallere. Et dixit Amonius:
				<lb/>cogitatu mediante sapiens loquitur, ymaginacionem spernens;
				<lb/>insipiens ymaginacionem solum attendit, negligens cogitatum. Et
				<lb/>dixit Theoprastus: bene morigeratus est ille qui bonitates hominum
				<lb/>aperit, et malicias celando recondit. Et vidit Dimicratis
				<lb/>quendam male scribentem alium docentem scribere. Cui dixit:
				<lb/>quare ipsum lucrari non instruis? Respondit: non sum ad hoc
				<lb/>magister. At ille: quare ergo ipsum doces scribere, cum non sis
				<lb/>in scribendo magister? Interrogatus Dicomes: quid oportet
				<lb/>hominem facere ut non indigeat petere alienum? Respondit: si
				<lb/>dives est, decenter suum vivere metiatur, si pauper, se exerceat
				<lb/>ad lucrandum. Et dixit Nichomacus: non est doctor discrecione
				<lb/>melior, nec predicator laudabilior tempore. Ille vero diligens est
				<lb/>sive sollicitus qui alio corripitur, et non alius per eundem. Et
				<lb/>dixit Abrakas: existentibus certis causis, persistunt effectus,
				<lb/>ideoque amor perseverantia caret absque perseverantia cause sue.
				<lb/>Et dixit Thimechus: non receptibilis dicitur sapiens sciencie,
				<lb/>non quia sapiencia qua recipiatur aptitudine careat, sed quia
				<lb/>recipiens non exhibet semetipsum. Et dixit: sapiencie causas et
				<lb/>vires ignarum non doceas quia, velut bestia argentum ferens et
				<lb/>aurum ipsorum nobilitatem ignorat quamquam pondera senciat,
				<lb/>sic ignorans nobilitatem doctrine non concipit, set solum pro disciplinatione
				<lb/>laborem. Et quesiverunt Athelim: ad quid homines
				<pb n="560"/>
				<lb/>ex operibus et non ex malorum conceptibus puniuntur?
				<lb/>Respondit: quia conceptus anime non nisi a Deo sciuntur. Et
				<lb/>dixit Amonius: tria sunt que obsunt regibus: superflua vini potacio,
				<lb/>musicorum frequens auditus, amor insolens mulierum; hec
				<lb/>enim ipsorum cogitatum offendunt. Et dixit alter: quod factum
				<lb/>est non fieri non potest, recte sit actum vel non, sed oblivio
				<lb/>ipsius est medicina. Et dixit Arsegavis: quia nescio quandoque
				<lb/>referre omitto, eo quod in referendo nescire, quod sciat est signum.
				<lb/>Et fecit Pilotocus bovem unum luteum, et in die
				<lb/>sacrificii immolavit eum ydolis dicens: nolo sacrificare rem
				<lb/>vivam, animatam, mortue rei et inanimate. Et dixit: veritas quelibet
				<lb/>bona est, sed laudabilior veritas est eorum qui ignorantes
				<lb/>se dicunt et inscios; nam quem audiveris dicere taliter scias
				<lb/>esse discretum, et quem audiveris dicentem se scire, esse scias
				<lb/>ignarum. Et dixit: si ex te ad scienciam antiquorum pervenire
				<lb/>non poteris, ad legendum libros eorum nitaris; et ne tunc more
				<lb/>cecorum incedas qui, iacinctum claudendo manibus, venustatem
				<lb/>non apprehendunt ipsius. Et dixit Quidaras: miror qui turpia
				<lb/>sermone vituperant eadem operantes, et se verbo in opere pulcro
				<lb/>extollunt. Et dixit Dimicrates: patiencia est inexpugnabile castrum,
				<lb/>festinancia vero penitudinem adducit, et fructus veritatis est
				<lb/>honor. Et dixit Plimos: quam modicus est sciencie immense fructus
				<lb/>profectus, ei qui arrongantis nature ac exuberantis
				<lb/>voluntatis existit, et exilis sciencia quam parum obest, natura
				<pb n="561"/>
				<lb/>blanda et voluntate humili existente. Et dixit Thimmeus: qui
				<lb/>concipit animo nichil sibi sufficere et de nichilo, est securus
				<lb/>mille rethoricis non a suo concepto subduci. Et quesiverunt
				<lb/>a Dicomete: quare superbia divites se extollunt, et sapientes
				<lb/>non sic? Respondit: quia sapientes Deum cognoscunt coram quo
				<lb/>nemo extollitur, divites autem hunc ignorant. Et quesiverunt
				<lb/>ab eo: quid melius est, inquirere an sapienciam, an divicias?
				<lb/>Respondit: ad huius mundi opus, non ad alterius, divicias inquiramus.
			<lb/>Et dixerunt Aristodi: talis de te bona loquitur.</p>
			<p><lb/>Respondit: et ego merebor ei. Cui dixerunt: in qua re? Respondit:
				<lb/>ut veritas sit quod profert. Et dixit Oetifon: quem ad
				<lb/>modum vas non valet nisi suam capere quantitatem, sed minorem
				<lb/>bene recipit, sic hominum corda stabilitam recipere possunt
				<lb/>et non ultra sapiencie quantitatem, sed minus sic. Et dixit
				<lb/>Oricas: quis potest inter huius mundi fluctuationes recte incedere
				<lb/>que, velut unde maris turbide, ad invicem secuntur? Serena
				<lb/>vero hominum corda longe inspiciunt securos incessus, quibus
				<lb/>naves a naufragio securantur. Et dixit Samaron: perdidi quod
				<lb/>habui, quorum loco sum vehementer timorem adeptus. Et dixit
				<lb/>Gesus: super eo quod habere optaveris, si sis fortis non consideres,
				<lb/>sed si assequi potes attendas eo quod ex floribus apis
				<lb/>mel excipit, quod homo non potest. Et dixit Gregorius: apparentis
				<pb n="562"/>
				<lb/>pulcritudinis rei possunt pictores similem, suis
				<lb/>picturis, conficere, et aliquociens pulcriorem, sed conficere similem
				<lb/>interiori pulcritudini nemo potest nisi pulcritudinem
				<lb/>veram habens. Et vocavit Armesis rex fratres suos quibus
				<lb/>dixit: si me reputaveritis ut regem, vos reputo fratres, et si
				<lb/>me ut fratrem tenueritis, ut rex vobis existam. Et dixit Milicius:
				<lb/>mirari cogor eos qui, noctibus vigilantes, transitibus
				<lb/>asperis, peragrant maris undas transfretando molestas, et terram
				<lb/>pertingentes extraneam demorantur in ea lucri officio cuius
				<lb/>hereditarium ignorant successorem, nec commendabilem sapienciam
				<lb/>adipisci nituntur que absque periculo potest acquiri; et adipiscentes,
				<lb/>eo quod ipsa sit heres eorum, ob hoc nichil amittunt;
				<lb/>et ob hoc dicitur non fuisse talis extinctus cuius est
				<lb/>sciencia non extincta. Et dixit Perigonas: talium me contentum
				<lb/>non reputo, qui sapienciam docent illos qui suum vix transivere
				<lb/>per hostium; quia velut barbari intelligere non possunt arabicum,
				<lb/>sic insipiens non potest scienciam capere sapientis; convenit
				<lb/>namque sapienti suam honorare sapienciam et eam non perdere
				<lb/>erga illos qui ipsam perdicionem reputant et laborem. Nam sapiencia
				<lb/>non dehonestatur ab eo qui non est receptivus
				<lb/>eiusdem, sed ab illo qui inter ignaros illam distribuit, de causis
				<lb/>rerum distinguere nescientes. Et dixit Quidam: velut a cadavere
				<pb n="563"/>
				<lb/>fetor quidam procedens astanciunt inficit nares, sic ab
				<lb/>insipientibus procedencia verba audientibus fetent. Et quemadmodum
				<lb/>suum fetorem cadaver non percipit, sic nec insipientes
				<lb/>turpitudinem verborum. Et dixit alter: felices censentur sapientes
				<lb/>quia pauci. Et dixit: decet sapientem, quod resideat
				<lb/>cordi suo et cuius est conscius alios instruere; quia docere alios
				<lb/>quod ipse non novit est fedum; et quod sibi non vult, pro aliis
				<lb/>non acceptet. Et quesiverunt ab alio medicinam qua possent vinum
				<lb/>odire. Et respondit: quid ebriis vinum inferat attendatur, et cavebitur
				<lb/>a potu. Et dixit Eugenius: vidi homines adesse luminaria,
				<lb/>quando volunt comedere, ut videant et cernant cibaria
				<lb/>immittenda in ventrem, quanquam non remaneant ibidem; nec
				<lb/>sic penes animam faciunt ut, cibos ministrando eidem, scilicet
				<lb/>doctrinam bonam, assistant luminaria, id est sensus rationis et
				<lb/>intellectus, ad distinguendum eosdem anime cibos, qui peremnes
				<lb/>sunt, ab ignorancia et a peccatis. Et dixit Ettiton: mors,
				<lb/>nisi sapientibus, cunctis obest; nec est aliquid cogitatum mortis
				<lb/>auferens, nisi sapiencie complementum. Et dixerunt Soloni: ad
				<lb/>quid vis hic morari ex quo certus es honorari post mortem?
				<lb/>Respondit: ego sum velut confinii regni custos; qui, si moram
				<lb/>contraxero, dives ero; si rediero, cum honore redibo. Cui dixerunt:
				<lb/>explana hec nobis. Respondit: demorator est sapientis
				<lb/>anima, et fronteria sive regnum, eius est corpus; et inimici
				<lb/>sunt adversarii anime, velut ira et concupiscentia; et divicie sunt
				<lb/>refrenaciones anime; et honor est alacritas quam in alio seculo
				<pb n="564"/>
				<lb/>quis habebit. Et dixit: si sapiencie laborem ob aliud comodum
				<lb/>non pateret nisi ut igneum carcerem evitarem, ob hoc
				<lb/>solum sustinerem eundem. Et dixit Adrianus: si non haberem
				<lb/>ob aliud sapientie laborem, nisi propter mortis timorem, solum
				<lb/>propterea tolerarem. Et dixit Herimos: maius quod in sapiencia
				<lb/>reperi commodum, est quod ex diversis cogitationibus unum
				<lb/>composui cogitatum. Et dixit Orisanus: ex quo hominem esse
				<lb/>in mundo absque cogitatu est impossibile, laudabilius est perpetuorum
				<lb/>cogitatum habere. Et dixit Quirus: ait quidam bonum
				<lb/>esse homines unius condicionis existere; sed hoc mundo non
				<lb/>expediret, quia quilibet preceptor esse vellet, et nemo obediens,
				<lb/>et sic cui preciperetur abesset; verum, bene attendens,
				<lb/>quod unus sit preceptor et [alius] obediens, plene discernit
				<lb/>conveniens esse. Et dixit Dimicrates: cum in terram pervenis
				<lb/>alienam, sis anime tue investigator, silencio attendens existenciam
				<lb/>sapientum terre illius, scrutando et ponderando sermones
				<lb/>ipsorum tue discrecionis pondere, et si melius sis, doce eos;
				<lb/>si minus, discas ab eis. Et dixit Compaustis: discretus peccuniarum
				<lb/>exactor blandiendo melius colligit quam alter in superbia
				<lb/>et furore; quia sanguisuga plus trahit sanguinis suavitate
				<pb n="565"/>
				<lb/>atque silencio, quam infestus muscilio cum pungentis
				<lb/>aculei asperitate et voce. Et dixit alter: premuniri festines
				<lb/>ingenio priusquam res aut negocium exigat, quia post rerum
				<lb/>eventus deficiunt ingenia et sapiencie confunduntur. Et dixit
				<lb/>Philippus, Pictagore discipulus: infelix est qui deffensore carentem
				<lb/>offendit. Et dixit Bilecus: de melioribus rebus mundi est,
				<lb/>superfluitate omissa, medium sequi; nam radix vite est metiri
				<lb/>expensas, et vastatio est clavis paupertatis, et omnium habere
				<lb/>gracias res est impossibilis. Non irascaris adversus veritatis
				<lb/>prolatorem; fac animam tuam patienciam assuescere, et exinde
				<lb/>bene tibi continget. Et dixit alter: malus dominus ebrio similatur
				<lb/>qui, sua ebrietate, vitans decora, turpibus inheret et fedis; ebrietate
				<lb/>vero cessante, advertit quantum offendit et sibi condolet
				<lb/>vehementer. Et dixit: decet regem discretum non decipi rebus
				<lb/>se sibi offerentibus oportune, et ob inimicorum paucitatem
				<lb/>de sua non curare milicia ei stipendia subtrahendo, non credens
				<lb/>indigere eisdem. Et dixerunt ei: quare te odientes sunt plures?
				<lb/>Respondit: quia hominum oblectamenta detestor. Cui dixerunt:
				<lb/>qualiter hoc facis? Respondit: quia hominum sum expertus.
				<lb/>Et dixit Eclunio cuidam pictori quendam bancum pingenti: pulcras
				<lb/>depinge figuras, eo quod homines surgentes a banco, dum
				<lb/>intuentur figurarum pulcritudinem, non recedunt induti statim
				<lb/>vestibus oportunis, quare nec frigidus aer [eis] nocebit in
				<pb n="566"/>
				<lb/>yeme, nec calidus in etate. Et dixit Bastacius: dillicile est
				<lb/>longevum esse felicem, cum multa contingant adversa, eo quod
				<lb/>tempus sic competit voluptuose viventi. Et dixit Molcius:
				<lb/>non est dives cum quo divicie parum durant, nec qui potest eis
				<lb/>privari, nec cui per tempora longa subsistunt, sed vere divicie
				<lb/>sunt que peremniter durant. Et dixit Brucalicus: cupidus
				<lb/>nullo quiescit tempore, et nunquam ditatur avarus. Et dixit Philippus,
				<lb/>rex Macedonum, cum lucratus est civitatem Atheniensium,
				<lb/>ei consulentibus ut cremaret eandem: inconveniens videtur nobis
				<lb/>agere ut victi reputemur, existendo victores. Et dixit Arsides:
				<lb/>lingua jurare potest mendacia, sensus vero minime; igitur cum
				<lb/>sensu ut lingua concordet nitaris. Et dixit: quid tecum habes, a
				<lb/>Deo non queras, quia quod sufficit quisquam habet; sed queras
				<lb/>ut quod habes tibi sufficiat. Et dixit: quia cogitat vulgus Deum
				<lb/>esse in altari solummodo, illic tantum pro suis necessitatibus
				<lb/>Deum orat; sapientes vero ipsum et orant et sciunt ubique. Et
				<lb/>dixit Pictagoras: qui non tenet aliam vitam esse nisi naturalem,
				<lb/>est infelix, similis umbre que facile tollitur, et plante que ilico
				<lb/>desicatur, et bestialiter vivit. Set qui novit aliam esse vitam spiritualem,
				<lb/>que mortalis non est sed perpetua, hic gubernat se
				<lb/>atque munit operibus bonis, iuxta Dei voluntatem. Et dixit: niti
				<lb/>debemus cauti esse in operibus et nichil operari repente, sed
				<pb n="567"/>
				<lb/>cum previsione magna. Et dixit: si volueris excedere tuum inimicum,
				<lb/>non voces eum stultum, mendosum et scandalizatorem,
				<lb/>sed ad opposita obtinenda nitaris, ut sis circumspectus, veridicus,
				<lb/>pius et rectus; et si forsan improperasti ei vicia aliqua, sis elongatus
				<lb/>ab illis, ne simileris illi cui dictum est: quare plenus
				<lb/>es pustulis, medicus existens? Et dixit: qui laudari voluerit ex
				<lb/>suis operibus, convenit ei veridicum habere amicum qui referat
				<lb/>veritatem, aut inimicum cuius inficiationes formidet: per
				<lb/>istos enim a peccando compescitur. Et dixit: non decet aliquem
				<lb/>asperis verbis castigare amicum, sed humilibus et blandimentis
				<lb/>admixtis. Et dixit: amicum observa, satagens ei in suis cogitatibus
				<lb/>suffragari; et advertas quantum perdideris si amittas
				<lb/>eundem; nam si domus tue paries rueret, non perdes
				<lb/>nisi parietem; si amicum perdideris, magnum damnum assequeris
				<lb/>quia inimicum de amico facis. Et dixit: cum ire fervor accenditur,
				<lb/>homo efficitur velut domus igne succensa in qua,
				<lb/>propter fumum et strepitum ignis, nec oculus plene videre potest,
				<lb/>nec auris audire. Et sicut navis, vento impulsa fortissimo,
				<lb/>bene gubernari non potest, ita anima ira commota et provocationibus
				<lb/>lacessita, suasiones et inductiones refutat quibus valeat
				<lb/>mitigari; nec modica spernenda est ira, que excandescere
				<lb/>potest in magnam sicut scintilla in flammam; multociens autem
				<lb/>ira silencio compescitur, sicut ignis extinguitur materia subtracta
				<lb/>eidem. Et quemadmodum ebrius, quamdiu ebrius est,
				<pb n="568"/>
				<lb/>in se sui turpitudinem non agnoscit sed, cessante morbo suo, si
				<lb/>tunc alium ebrium videat, potest se cognoscere facilius qualis
				<lb/>tunc fuerit, sic excessum iracundie proprie videt et prospicit aliquis
				<lb/>melius in alio irato quam in se. Et velut extenuata macies
				<lb/>faciei, narium pallor, et oculorum contractio versus interius,
				<lb/>sunt signa mortis infirmi, sic et iam dicta, in ira, mortis sensus
				<lb/>seu discrecionis sunt signa. Et dixit: invenimus mulieres citius
				<lb/>quam viros irasci, et infirmos quam sanos, senesque quam
				<lb/>iuvenes; propter que perpendere valemus iram ex debilitate
				<lb/>anime pervenire. Et disputavit quidam cum servo, et dixit:
				<lb/>sileas, o fili servj! Qui respondit: ego minus valeo mei generis
				<lb/>causa, tu vero occasione tue anime debilis et infirme, minus etiam
				<lb/>vales. Et dixit quidam sapiens cuius nomen ignoramus: dicas
				<lb/>quod convenit, etiam si audias quod non decet. Et dixit alius: non
				<lb/>est aliquid quo doleat tantum amicus, quantum ostendere ut eum
				<lb/>non reputes inimicum. Et corripuit quendam dicens: taliter cum
				<lb/>hominibus converseris quod, quando morieris, lugeant, et, cum
				<lb/>absens ab eis fueris, ipsi presenciam tuam petant. Et plorabat quidam,
				<lb/>nato sibi filio; qui, cum quereretur ab eo qualiter hoc faceret,
				<lb/>respondit: quia hodie obiit puer iste. Et dixerunt cuidam alii:
				<lb/>quis est salvus ab odio hominum? Respondit: qui non prodest
				<lb/>nec obest eis, eo quod maleficientem boni odiunt, beneficientem
				<lb/>vero mali. Et dixit alter: forcius est quod consuetudo quam
				<lb/>quod natura requirit. Et pecierunt a quodam: quo anime decus
				<lb/>amittitur? Respondit: cum inquiritur ob lucra mundana. Et dixit:
				<pb n="569"/>
				<lb/>reputes homines velut ignem, quibus non nisi cum necesse fuerit
				<lb/>velis adiungi; ad quem ignem dum pro eo sumendo perveneris,
				<lb/>non aproximes ei nisi discrete et caute. Et dixit: si cum sapiente
				<lb/>sedeas, sis amicus vel inimicus, eo quod sensus sensum
				<lb/>corroborat. Et dixit alter: duplex est continencia: una est aliquem
				<lb/>facere quod perhorret, sciens recte que expedierit agere;
				<lb/>alia est continere ab hiis que delectant, que continencia pocior
				<lb/>iudicatur. Et dixit alter: non loquaris nisi de eo quod proficit,
				<lb/>nec comedas nisi que tuum delectant animum, nec petas nisi
				<lb/>que consequi possibile fuerit, nec doleas de amissis, nec desperes
				<lb/>super eo quo non poteris excusari, nec donum cupidi concupiscas;
				<lb/>et quod didicisti conserves, et quod scis doceas; et
				<lb/>de eo quod habes impendas, et bene te de tua pecunia contineas,
				<lb/>priusquam alter se contineat de eadem; et si cecideris
				<lb/>in gravem eventum, sustineas pacienter; scribi facias in tuo sigillo:
				<lb/>boni et mali omnia finem habent; et ipsum singulis
				<lb/>horis spectes. Et dixit alter: una ex rebus que facit hominem
				<lb/>errare in suo iudicio est abreviatio cogitatus. Et unus redarguit
				<lb/>quendam sapientem; cui sapiens: quod ex viciis meis ignoras
				<lb/>maius est quam quod nosti. Dixerunt alii: quare nobiscum non
				<lb/>loqueris? Respondit: profectus quem quis consequitur audiendo
				<lb/>sui ipsius est proprius, sed profectus in loquendo alterius est.
				<lb/>Et dixerunt alii: cordis tui cogitatum abscide. Qui respondit:
				<lb/>meus saluber est cogitatus. Et dixerunt alteri: ad quid prodest
				<lb/>bonus filius? Respondit: patrem ad vivendum delectat, ne
				<lb/>mortis habeas cogitatum. Et dixerunt alii: quare non vis habere
				<lb/>fllium? Respondit: immenso filiationis amore filium habere
				<pb n="570"/>
				<lb/>non nitor. Et dixerunt alii terram alienam adire volenti: forte
				<lb/>morieris in terra illa. Respondit: eadem mors in terra aliena
				<lb/>et domi. Et dixerunt alteri: qualis est res non bona, licet sit
				<lb/>vera? Et respondit: hominem laudare se ipsum; mentiri
				<lb/>autem bonum est ad inimicos pacificandum; veritas vero mala
				<lb/>est obloqui de absente. Et interrogaverunt: quando est bonum
				<lb/>donare? Respondit: bonum donare suo loco. Et quando melior
				<lb/>est indignacio quam patiencia? Respondit: in malo quod contingit
				<lb/>amico. Et quando melius est tacere quam loqui? Respondit:
				<lb/>in lite. Et dixerunt alii: que rerum est delectabilior?
				<lb/>Respondit: que non potest diu in eodem subsistere statu. Et
				<lb/>dixit Bracalicos: qui mala toleraverit sapienter indigne contingencia
				<lb/>sibi, et sponte a malis asuetis abstinuerit, et semper
				<lb/>obedierit Deo qui sue substancie et generacionis est radix, sapiens
				<lb/>erit. Et dixit: oportet illum qui ad aliquid nititur et non
				<lb/>assequitur illud, quod redeat iterato ad illud, eo quod qui
				<lb/>uno tempore impedit, illud diriget consequenti. Et dixit: decet
				<lb/>sapientem inimici adulatoriis vel dulcibus verbis non decipi, eo
				<lb/>quod pavo decorem pennarum serpentem comedit intuentem.
				<lb/>Et dixit: convenit sapienti aliquos ex pravis habere amicos, ut
				<lb/>adversus inimicos ei assistant, eo quod adversus acetum non nisi
				<lb/>musciliones prevalent generati ab eo, nec ferrum scinditur
				<lb/>nisi ferro. Et vidit Theoperastis iuvenem quendam tacitum
				<lb/>multum, cui dixit: si defectu sciencie taceas es facetus, si vero
				<pb n="571"/>
				<lb/>sapiens es, non recte agis. Et dixit: cum aliquem odieris, non
				<lb/>abhorreas totam ipsius familiam, immo ad amorem alicuius ex
				<lb/>eis innitaris, quo minuetur nocumentum ipsius. Et dixerunt cuidam
				<lb/>medico: talis emit quemdam librum medicinalem et modicum
				<lb/>studet in eo. Qui respondit: libri sunt discencium memorialia,
				<lb/>et non discencium sunt cathene. Et dixit alter: decem modis
				<lb/>servitur Deo, ita scilicet: gracias age si aliquid impenditur tibi,
				<lb/>si male habueris, sustine pacienter; si loqueris, loquere veritatem;
				<lb/>quid promiseris, perfice; si iudicaveris, recte iudica; mensuram
				<lb/>habeas; si que potes, benefacias priusquam requiraris;
				<lb/>amicum honora; indulgeas amici et inimici errori; non nisi quod
				<lb/>vis amico desideres. Et dixit Assodex: fortuna et inquisitio
				<lb/>sunt sicut corpus et anima alterutrum indigentes, quia confidens
				<lb/>sibi sufficere absque inquisitione piger est; inquisitio vero
				<lb/>absque fortuna diu subsistere non valebit. Et improperavit quidam
				<lb/>Aseno dicens: quare mutuasti tuam pecuniam malo viro? Respondit:
				<lb/>non mutuavi malo sed indigenti. Et dixit: decet nos
				<lb/>honorare bonos in vita et pro eis orare post mortem. Et dixit:
				<lb/>plurimi labores delectaciones abscidunt. Et dixerunt ei: a quo
				<lb/>tempore apparuit in te sapiencia? Respondit: ex quo incepi despicere
				<lb/>memetipsum. Et audivit quendam recitatem quosdam
				<lb/>sermones impossibiles; cui dixit: que refers, si alius tibi retulit,
				<lb/>ei non credas, quod si vidisse te dicis, non credo tibi. Et
				<lb/>dixit cuidam loquaci: quare ab eodem a quo loqui, non tacere
				<lb/>didicisti? Et dixit: verecundia ad venustatem se habet, sicut
				<pb n="572"/>
				<lb/>introitus se habet ad villam. Et dixit Aristophanus: victoria
				<lb/>verbalis non est victoria, sed victoria vera est opere vincere et
				<lb/>non verbo. Et dixit Anaxagoras: sicut mors non competit ei qui
				<lb/>bene vivit, sic male viventi vita non competit. Sapiencia est
				<lb/>decoratio intellectus; lingua est prolatio veritatis; cor est bona
				<lb/>voluntas; manus sunt pietas; pedes sunt inquirere sapientes;
				<lb/>dominium vero, iusticia; regnacio est mensura; ensis est
				<lb/>gratia; pax, balista; sagitta, salvatio; milicia consultare prudentes;
				<lb/>decoratio, fortitudo; thesaurus, disciplina; societas, bonorum
				<lb/>dilectio; desiderium, vitare peccata et Deum sequi. Et
				<lb/>dixit cuidam sapienti quandam habitantem villam que bannum
				<lb/>incurrerat, et nullam habenti exinde curam: quare de banno
				<lb/>ville non doles? Respondit: quia si talia viderem in somniis,
				<lb/>non moverer ut excitarer propterea; et eodem modo non moveor
				<lb/>ex hiis que video, sensu meo meditando veridice quod sit
				<lb/>expergefactio quedam. Et dixit alter: amici sunt nobiles quidam
				<lb/>affectus; oportet igitur niti ad conservacionem ipsorum, et ad
				<lb/>acquisitionem unius per alterum, velut familiaris columbe industria
				<lb/>alie [lucri fiunt]. Et dixit alter: amor est infermitas
				<lb/>anime et amicus est curator ipsius, et mansuetudo est fructus
				<lb/>anime, et fidelitas est vita eiusdem. Et dixit rex cuidam sapienti:
				<pb n="573"/>
				<lb/>quem reputas bonum facere iudicem? Respondit: qui adulationibus
				<lb/>non movetur, et quem mali causatores non evertunt, et qui
				<lb/>non decipitur etiam a discretis. Et dixit alter: scandalizatores
				<lb/>peiores sunt latronibus, nam latrones privant peccuniam, scandalizatores
				<lb/>amorem. Et dixit alter: honor quicumque sapientia
				<lb/>non firmatur, in dedecus convertetur. Et dixit [alter]: inquirere
				<lb/>concupiscencias affert laborem. Et dixit alter: cum aspide
				<lb/>surda melius est conversari quam cum muliere maligna. Et dixit
				<lb/>alter: non aperias inimiciciam tuam inimico tuo quia, si sensatus
				<lb/>est, timere oportet ingenia sua, et suam maliciam si ignarus.
				<lb/>Et dixit alter: si alicui predicaveris peccatori, sis mansuetus
				<lb/>eidem ne cum eo altercari contingat. Et quidam sapiens quendam
				<lb/>audivit virum dicentem: quadraginta sunt anni quod sapienciam
				<lb/>acquisivi. Cui sapiens: et ego vidi quendam annis quadraginta
				<lb/>mercantem, et adhuc unius diei non obtinet oportuna. Et dixit
				<lb/>alter: liberalior mundi homo est qui pro multo reputat quod conceditur
				<lb/>eidem, et pro minimo quod concedit et ut quicumque,
				<lb/>sit dives vel pauper, ipse eius quod habet reputat
				<lb/>se contentum. Et dixit alter: honora faciem tuam, et non dehonores
				<lb/>in petendo aliquid quo honore nudata reddatur. Et
				<lb/>dixit alter: quemadmodum urina ferrum corrodit et destruit, sic
				<lb/>invidie invidum, nec cui invidetur offendit. Et dixit: parcissimus
				<lb/>hominum est qui, quod denegatur ei, plus impetit. Et dixit
				<lb/>alter: discrecior inter homines est qui pocius in se prospicit
				<lb/>quam pro se ipso. Et dixit alter: sicut carta iam scripta
				<lb/>scribi non potest amplius, nisi prima scriptura deleta, sic res
				<pb n="574"/>
				<lb/>nobiles addisci non possunt nisi prius vilia deleantur. Et dixit:
				<lb/>sicut homo non potest uno celum oculo et alio terram intueri,
				<lb/>sic suum sensum elevare non potest ad nobilia et vilia invicem
				<lb/>capienda. Et dixit alter: tuam vitam non expendas in vanum,
				<lb/>et inutiliter non labores. Et dixit alter: amoris radix est amicum
				<lb/>equari amico, et amor quicumque si absque equalitate fuerit
				<lb/>cito sedatur. Et dixit: populum regem timere melius est quam
				<lb/>e contra; et regi obedire in duobus consistit: in timore, scilicet,
				<lb/>et amore. Et dixerunt alteri: quando perficitur sensus hominis?
				<lb/>Respondit: cum locutio non excedit. Et dixit: qui [non]
				<lb/>munitur adversus contingentes casus, illi se muniunt contra eum.
				<lb/>Et dixit alter: contra liberalem invidus irascitur, et eius quod
				<lb/>non est suum avarus. Et dixit alter: non potest esse lucrifactio
				<lb/>cum iustificatione, nec cum gulositate salus, nec cum deceptione
				<lb/>amicitia, nec cum mala disciplinatione nobilitas, nec
				<lb/>cum superbia amor, nec cum necessitate iusticia, nec cum invidia
				<lb/>cordis quies, nec cum vindicta sensus sive discrecio, nec processus
				<lb/>absque consilio. Et dixit: non emittas magnas voces cum
				<lb/>loqueris, nec per inimicum frauderis, nec in amore amici tui
				<lb/>esto superfluus, nec associeris ei qui te bene non dirigit, nec
				<lb/>inobedias ei qui te a deceptione precavit, et malas consuetudines
				<lb/>vites eo quod amicus redarguet et inimicus conveniet te
				<lb/>pro eis. Et dixit alter: non confidas de insipiente ob parentelam
				<lb/>quam habes cum eo, nec propter vicinitatem vel amorem ipsius,
				<lb/>quia sic est qui vicinatur eidem, velut igni vicinus esset et
				<lb/>pericula timeret ipsius. Et dixit alter: qui dulcia impendit eloquia
				<lb/>et opera fellea, ipse maximus est inimicus. Et dixit alter:
				<pb n="575"/>
				<lb/>sapientes durant mundo durante, quorum cum persone perduntur,
				<lb/>eorum ymagines in cordibus perseverant. Et dixit alter: fines
				<lb/>rerum scire, ad bene operandum auxiliatur; et si amari non
				<lb/>poteris, sis amator. Et dixit alter: res non absciditur ipsius
				<lb/>causa non dempta. Et dixit alter: meditatur ignarus et simplex
				<lb/>quod recte non agat Deus nisi in hiis que sibi concedit ex hiis
				<lb/>que diligit et cupit; vult igitur semper quod Dei sapiencia in
				<lb/>dando, ei que cupit, consistat, non cogitans in hiis que meruerit.
				<lb/>Et dixit alter: nitamini conferre hominibus, quia benefacere
				<lb/>egenis est auxiliari et servire Deo. Et dixit alter: melius
				<lb/>est tacere quam contrariari ignaro, et melior est inimicicia quam
				<lb/>amicicia malorum, et aspera vita benefaciendo est melior quam
				<lb/>male faciendo mitis et blanda; et nullam habere famam est melius
				<lb/>quam malam habere; parcorum diviciis melius est paupertas;
				<lb/>et vilis absque peccatis est melior divite honerato ab eis; et non
				<lb/>cognoscens regem iniustum est melior quam qui est familiaris
				<lb/>secretarius eiusdem; et captivus est melior absoluto incedente
				<lb/>cum malis; et sensatus parum fortunatus est melior fatuo
				<lb/>magnifice fortunato. Et dixit alter: sapiencia membra habet:
				<lb/>nam caput mansionem continet, et cerebrum eius causas rerum
				<lb/>cognoscere est; oculus eius ab invidia elongari; aures sunt.
				<pb n="576"/>
				<lb/>[Sicut] super hiis que comedit et bibit sanus non curatur, et infirmus
				<lb/>impeditur eisdem, sic bonus pravo et laudabili tempore se
				<lb/>gubernat non curans dispositiones eorum, quod facere malus
				<lb/>nescit. Et dixit: si alicui [fama] dederis, non est liberalitas
				<lb/>quia non nisi ad tuum agis profectum. Et dixit: malum cibum
				<lb/>secum defert in alium mundum qui infert iniuriam servis Dei.
				<lb/>Et dixit alter: iocari cum hominibus inepte superbia est,
				<lb/>vel errore contingit. Et dixit alter: [quinque] res quandoque
				<lb/>haberi est utile: in comedendo et bibendo mensuram, ad benefaciendum
				<lb/>inniti, amicos acquirere, varium non esse, nec esse
				<lb/>valde nec ridentem nec tristem. Et dixit alter; cui dies hodiernus
				<lb/>non est hesterno melior aut est eidem equalis, amissioni
				<lb/>deditus est et illaudabilis vite. Et conquestus est quidam cuidam
				<lb/>sapienti de tempore. Cui sapiens respondit: nullus est cui non
				<lb/>magis aut minus conferat tempus, non advertens exigenciam meritorum;
				<lb/>sis ergo in quo es statu contentus quia, si non gratus,
				<lb/>patiere coactus. Et respondit alter hoc modo: non poteris
				<lb/>que vis assequi quousque sustinueris quod non vis, et non poteris
				<lb/>ab eo quod non vis evadere, donec non assequendo plura
				<lb/>de hiis que desideras, sustineas pacienter. Et dixit alter: si tua
				<lb/>senuerit facies, non invenies renovantem. Et dixit alter: homines
				<lb/>erunt infra manus tuas donec tui fiduciam habebunt. Et dixit
				<lb/>alter: tui generis clades paupertas est. Et dixerunt cuidam
				<lb/>sapienti: quare filium habere non vis? Respondit: in rectificandum
				<pb n="577"/>
				<lb/>corpus meum et animam sum fatigatus plurimum; qualiter
				<lb/>igitur alium ad rectificandum habere conabor? Et dixit
				<lb/>alter: quomodo animam meam dilexero, Deo inobedientem, et
				<lb/>quomodo ipsam non diligam altissimum cognoscentem? Et dixit
				<lb/>alter: quomodo letor et non obedio; et quomodo doleo, te, domine,
				<lb/>recognoscens? Et dixerunt alii: que res finem habet peiorem?
				<lb/>Respondit: regraciari inniti. Et dixerunt alii: quid
				<lb/>est quod magis penitet? Respondit: sapiens in hora mortis qui
				<lb/>non est iuxta suam sapienciam operatus, et in mundo isto qui
				<lb/>benefacit ingrato. Et dixerunt alii: quid legem decorat? Respondit:
				<lb/>veritas. Quid veritatem venustat? Respondit: sensus.
				<lb/>Quid sensum? Lingue custodia. Et quid linguam conservat?
				<lb/>Patiencia. Quid patienciam? Dei timor. Quid Dei timorem?
				<lb/>Loqui de morte semper et servitutem agnoscere. Et dixerunt
				<lb/>alii: quid est inicium veritatis? Respondit: peccatum non committere
				<lb/>etiam parvum. Et quid est medium veritatis? Respondit:
				<lb/>amor Dei conceptus in corde; et finis veritatis quod in corde
				<lb/>non habeas nisi Dei cogitatum. Et dixit alius: mundum querens
				<lb/>non assequitur finem eo quod nullum contingint finem quem
				<lb/>alius finis non assequatur. Et dixit alter: res moderata est
				<lb/>qua minor non sufficit nec ipsa, si non major habeatur, offendit.
				<lb/>Et dixit alter: vinum superfluum facit corpus infirmari, sensum
				<lb/>minui, iram irritat et sapiencie contrariatur; moderatum vero cor
				<lb/>confortat, aufert tristiciam, colorem vividum reddit, cibos digerit.
				<lb/>Et dixit sapiens unus filio suo: ad querendam sapienciam conare,
				<lb/>quia maius comodum quod inde captabis est quod nunquam
				<lb/>solitarius eris. Et dixit alter: sapiens, licet vilis sit, procer
				<lb/>est, et licet alienigena percuncatus, et quamvis pauper sit, homines
				<lb/>indigent eodem. Et dixit alter: non acquiritur sciencia
				<lb/>cum quiete, et labores nemo tolerat si non patiencia substinebit.
				<pb n="578"/>
				<lb/>Et dixit alter: qui, ubi non vult, in sua non quiescit parvitate,
				<lb/>ubi vult, in sua magnitudine non quescit. Et dixit alter: non
				<lb/>sapienciam discas ad pompam, nec discere ob verecundiam
				<lb/>omittas, et pigricia non utaris. Et dixit alter: est homo sapiens,
				<lb/>eodem sapienciam inquirente, et insipiens cum, non inquirens,
				<lb/>se cogitat sapientem. Et dixit alter: tuam statue sapienciam
				<lb/>loco spiritus, et loco corporis tuam potenciam. Et dixit alter:
				<lb/>quod rectum inveneris doce alios, alioquin similis eris ei qui
				<lb/>encenio presentato sibi non utitur, nec alios patitur uti, sed
				<lb/>pocius corrumpi permittit. Et dixit alter: homo honorat se
				<lb/>ipsum notum sibi et certum dicendo; et qui dicit quod non
				<lb/>novit, de eo quod novit suspectus habetur. Et dixit alter: dicendo
				<lb/>multociens, error inscii minuitur. Et dixit alter: lingua
				<lb/>discreti in corde ipsius, et cor fatui est in lingue extremo. Et
				<lb/>dixit alter: tuam naturam semper laudabili consuetudine assuescas;
				<lb/>et enim iam vidimus multos agnoscentes bonam viam
				<lb/>et salubrem, qui tamen in ea incedere non poterant, eo quod
				<lb/>antiqua consuetudo mala vicerat ipsos. Et dixit alter: oportet
				<lb/>quemlibet assidue scrutari opera sua et scire quid homines et
				<lb/>specialiter conversantes cum eodem referent de se; in quo videlicet
				<lb/>eum laudant, in quove vituperant eundem, ut sic sciat
				<lb/>viam semper ingredi placidam et relinquere displicentem. Et
				<lb/>dixit alter: est ingratus alii qui sui plurimum est contentus; et
				<lb/>qui se ipsum redarguit, alterius correctione non indiget; et qui
				<pb n="579"/>
				<lb/>se ipsum predicat, predicatione non corripitur aliorum. Et
				<lb/>dixit alter: si volueris sensu tuo tuam vincere voluntatem, tua
				<lb/>te concupiscencia non gubernes, et finem observes. Et dixit
				<lb/>alter: verecundia est quedam passio de re commissa indebite
				<lb/>in presencia se maioris; et hec moralitas non est nisi in illo
				<lb/>qui animam habet perspicuam rerum pulcrarum. Et dixit:
				<lb/>melior est qui se humiliat dum sublimis existit, et qui mundum
				<lb/>abhorret validus existens, et qui se moderatur dum est potens.
				<lb/>Et quesiverunt ab uno sapiente ut distingueret opus huius mundi
				<lb/>ab alio. Respondit: iste mundus est somnus quidam, et alter est
				<lb/>vigilia; medium inter eos est mors; nos autem vanitates somnorum
				<lb/>sumus. Et dixerunt cuidam sapienti: quid lucraris per
				<lb/>sapienciam tuam? Respondit: sapiencia rationem firmavit et, instanciam
				<lb/>auferens, dubitationem solvit. Et dixit alter: miror
				<lb/>cordis quod diligit mundum istum, volens semper in eo morari,
				<lb/>cum cotidie visibiliter abrevietur vita nostra. Et dixit alter: vir
				<lb/>cordatus est ille quem delectant magis aspera rectificantis eloquia,
				<lb/>quam adulatoria fraudatoris. Et dixit alter: in affligendo naturam
				<lb/>et in permittendo elongari pilos non est Dei servicium, sed
				<lb/>in frenando naturam a vilium concupiscenciarum excessu. Et
				<lb/>dixit alter: si volueris quod sint magne bonitates tue in oculis
				<lb/>hominum, modice sint in tuis. Et dixit alter: si scias te esse
				<lb/>bonum, quod alii de te senciant non nocebit. Et dixit alter: non
				<lb/>coneris in acquisitione rei quam ab alio demi noscere est, et
				<lb/>id in quo dubietas incumbit omitte. Et dixit alter: bene loqui
				<lb/>quam bene tacere melius est. Et dixit alter: associatus sum divitibus
				<lb/>et dolui quia eorum vestes et ornatus meis prevalebant,
				<lb/>et adiunxi me pauperibus et quievi. Et dixit alter: velut ferrum
				<lb/>usui non expositum operitur rubigine et paulatim consumitur,
				<pb n="580"/>
				<lb/>sic sensus, dum vacat, ignorancia vincitur et ducitur ad deffectum;
				<lb/>et sicut ignis vento augetur, sic negocia bonorum dilucidant
				<lb/>bonitates. Et dixit alter: sicut olla fervens, invalescente
				<lb/>igne, liquorem effundit, sic et concupiscencia iuventutis accensa,
				<lb/>recto egreditur; et quemadmodum olla, aque frigide infusione defervet,
				<lb/>sic supprimitur suptili predicatione iuventus; et velut
				<lb/>sagitta feriens lapidem, adversus balistarium retrocedit, sic
				<lb/>et mala verba, cum de bono feruntur, non aplicantur eidem, sed
				<lb/>ad referentem, sine dubio, reflectuntur. Et dixit alter: quemadmodum
				<lb/>visus debilitatus non apprehendit sua sub propria figura,
				<lb/>sensata similiter anima, si non munda et sincera fuerit ab impossilibus
				<lb/>oppositionibus et mendosis. Et dixit alter: sicut
				<lb/>conceptus existens in utero, in ortu nisi dolens venire non audet,
				<lb/>et, post ortum, huius mundi sentitis deliciis, eo letatur et gaudet,
				<lb/>sic et homines hunc mundum diligentes exire nolunt; et tantum
				<lb/>post exitum, dum ad alium perveniunt melioracionem cognoscunt
				<lb/>et gaudent. Et dixit alter: sicut infirmo de resumenda
				<lb/>salute habenti fiduciam, medicus assistit, eidem auferendo nociva
				<lb/>et iuvativa ministrando; et, desperato eodem, medicus omittit
				<lb/>eundem, assumere que voluerit cuncta permittens, eodem modo
				<lb/>et hominem boni propositi existentem in bene operando gubernat
				<lb/>Deus. Et cum propositum malum habet, concupiscencias eundem
				<lb/>imitari permittit, donec ad malum perveniat finem. Et dixit alter:
				<lb/>vasa cretea sono percussa si sint integra vel fracta probantur;
				<lb/>sic et homo, luto confectus, sono loquele probatur, si
				<lb/>recte aut erranter incedit. Et dixit alter: sicut in sapiente sapiencie
				<lb/>bonitas atque fructus cotidie crescit eiusque utilitas post
				<pb n="581"/>
				<lb/>mortem completur, sic insipientis malicia cotidie augmentatur,
				<lb/>et eius retributio post mortem completur. Et dixit alter: si sensatum
				<lb/>instruxeris, regraciabitur tibi; si insipientem, dehonestaberis
				<lb/>ab eodem. Et dixit alter: quod habet amicus tempore
				<lb/>necessitatis est tuum et ipsemet tempore adversitatis est tuus.
				<lb/>Et dixit alter: capitale sensati patiencia est, superbia vero
				<lb/>stulti capitale est. Et dixit alter: qui in alia operibus piger est,
				<lb/>alterius lucra cupit. Et dixit alter: qui aliquos excusat, honorat
				<lb/>eosdem. Et dixit alter: qui rem bis investigat non penitet,
				<lb/>nam prima investigatio voluntaria est, et cum discrecione secunda.
				<lb/>Et dixit: sapiencia est lumen sensus; sensum igitur illuminare
				<lb/>coneris. Et dixit alter: maiorem dierum honora, quia
				<lb/>prius te Deum agnovit, et miserere minoris quia mundo velocius
				<lb/>te fraudatur. Et dixit alter: honor non consurgit ex ira,
				<lb/>eum excusacionis angustia. Et dixit alter: grandis eventus est
				<lb/>inimicorum victoria, sed pocior est egere eisdem; et vehementior
				<lb/>lis est hominem contendere cum iracundia sua. Et dixit alter: veritas
				<lb/>est Dei legatus quem Deus ad servos suos transmittit; non igitur
				<lb/>absque operis executione remittenda est. Et dixit alter: adversitatem
				<lb/>pati est adversitas inferentis. Et dixit alter: felix est
				<lb/>ille qui Deum agnoscit et mandata eius observat. Et dixit alter:
				<lb/>qui sua rnultiplicat temporalia lucra, minuit sempiterna. Et
				<lb/>dixit alter: de illo qui nocet sibi sua sequendo desideria, non
				<lb/>confidas, sciendo aut ignorando illa esse nociva; quia qui taliter
				<lb/>sibi obest, est de eo diffidendum omnino. Et dixit alter: expedit
				<lb/>sapientibus, cum insipientes viderint, eorum abhominari opera,
				<pb n="582"/>
				<lb/>et nolle associari eisdem; tamen animarum miserantur ipsorum.
				<lb/>Et dixit alter: Deum timentes et credentes in eum, in
				<lb/>nullo delectantur nisi in splendenti contemplacione magnitudinis
				<lb/>regni Dei, quietem aliam non habentes nisi cum celum et stellas
				<lb/>aspiciunt ipsius, et in meditando nobilem Dei potenciam; unde
				<lb/>a turpi statu mutantur ad pulcrum, nec aliquis prepedire eos
				<lb/>poterit quin perveniant ad perpetuam quietem illi quorum concupiscencie
				<lb/>munde sunt, sublimes et clare, omni obscuritate carentes.
				<lb/>Et dixit alter: laudabiliora opera sunt quibus Dei beneplacitis
				<lb/>obeditur; et opus corporis cum opere cordis iunctum
				<lb/>laudabilius est quam opus cordis tantum. Et dixit alter: malos
				<lb/>velut cadavera fetida reputa vel mortale venenum, aut sicut
				<lb/>leones vel serpentes, et adhuc peiores sunt; et sicut animal
				<lb/>bono homine melius terra non continet, sic peius non continet
				<lb/>malo viro. Et dixit alter: cum oculus concupiscencias intuetur,
				<lb/>cor in eligendo bono cecatur. Et dixit alter: perverse iudicare,
				<lb/>amici demit amorem, et parere facit inimicicia inimici. Et
				<lb/>dixit alter: qui eo, quod non censetur ab aliis, statu se statuit,
				<lb/>anxiatur non modicum et oditur a multis. Et dixit alter: qui
				<lb/>vult quietam ducere vitam, quattuor occasionibus animam suam
				<lb/>expediat; prima est ut non sollicitetur nec doleat si is quem
				<lb/>non vult vivere vivat; secunda, si moritur quem mori nolebat;
				<lb/>tercia si non consequitur quod consequi desiderat; quarta, si
				<lb/>illos, qui minus eo valent, fortuna magis exaltat. Et dixit alter:
				<lb/>qui contentus est eo quod sibi concessit dominus dives est; et
				<lb/>qui non corripitur errat; et qui suas imitatur malicias inverecundus
				<lb/>est; et qui complere Dei bene placitum conatur, corroborat
				<lb/>eum Deus. Et dixit alter: in adipiscendis occasionibus
				<lb/>eterne vite conare, a magnis et parvis mortalibus causis abstinens;
				<lb/>et ex tunc timere non expediet nisi Deum. Et dixit
				<pb n="583"/>
				<lb/>alter: maius quo potest quisquam ab impedimentis excludi
				<lb/>est modicum cum hominibus conversari. Et dixit alter: quam
				<lb/>preciosa res est cordis mundities a sordiciis viciorum, et quam
				<lb/>bonum est speculum habenti eandem! Et quam laudabilis est ei
				<lb/>solaciator qui, nisi quod convenit, facere non permittit! Et
				<lb/>dixit alter: expedit bonam habenti animam quod non reputet
				<lb/>quietem esse nisi cogitatus commendabilis, quem imitando
				<lb/>ipsius bonitas invalescit. Et dixit alter: qui Deum vere timet,
				<lb/>mori pocius desiderat quam peccare, nec alium quemque timet;
				<lb/>et qui ipsum vere diligit, est impedimentis quibuslibet expeditus.
				<lb/>Et dixit alter: sapiens, cum solus moratur, plurimum solacii
				<lb/>habet secum tam de die quam de nocte. Et dixit alter: qui
				<lb/>concupiscencias viles non admittit, et Deum orare die ac nocte
				<lb/>laborat et usque ad obitum perseverat, in hoc bene vivit et
				<lb/>bene moritur, a doloribus semper exclusus, eo quod dolorem non
				<lb/>sustinent nisi huius mundi delectationem habentes. Et dixit alter:
				<lb/>rex malus est sicut cadaver, omnes suo fetore molestans; rex
				<lb/>vero bonus est similis rivo aque fluentis et clare, cuius profectum
				<lb/>singuli sapiunt. Et dixit alter: non potest quisquam ad sui pervenire
				<lb/>noticiam nisi cum exercicio magno; se autem cognito,
				<lb/>bene agere nitetur tempore vite sue. Et querentes huius mundi
				<lb/>quietem [suo] corpori, nedum animam non cognoscunt. Et
				<pb n="584"/>
				<lb/>dixit alter: sapientes non sunt contenti tantum sibi prodesse,
				<lb/>set aliis proficere cupiunt sicut sibi; insipientes vero non solum
				<lb/>impediunt se ipsos, sed et alios impedire conantur. Et dixit alter:
				<lb/>sapiens alium timens quam Deum, excusam non habet. Et
				<lb/>dixit alter: nil gravius sapienti quam amicum perdere sapientem
				<lb/>in fide; quia si de fide consulere velit ipsum, is fideliter respondit;
				<lb/>et si de mundanis querat, ipsum reperit pium. Et dixit
				<lb/>alter insipiens pro modico lucri, fortune se multum exponet.
				<lb/>Et dixit alter: meliora que habes arma sunt veritas.
				<lb/>Et dixit alter: paciens est qui iram compescit, despectionem refrenat,
				<lb/>dedecus tolerat, et animam suam domat. Et sensatus est ille
				<lb/>qui recto adheret, verborum excessus omittit, nec inutilibus
				<lb/>se exercet, et est moderatus in quolibet suo facto. Et mundum
				<lb/>abhorrens est ille qui in superfluitatibus mundanis non inflectit
				<lb/>cor suum, nec de sui venustatione contendit; et humilis est
				<lb/>ille qui quare honoret homines scire nititur, et qui rectam amiciciam
				<lb/>habet. Et dixit alter: ab ire et a concupiscenciis abstinere:
				<lb/>ista duo tam istius mundi quam alterius nobilitas reputantur.
				<lb/>Et dixit alter: dantis consilium et illud laudantis est
				<lb/>discrecionis debilitas, et similiter est petentis qui redarguit consilium.
				<lb/>Et dixit alter: non omittas benefacere etiam si plures
				<lb/>beneficia non cognoscant, nam de se benefacere bonum est,
				<lb/>quamvis non sit qui recte respondeat pro eodem. Et dixit alter:
				<lb/>decet discretum non se impossibilibus exercere, non loqui que
				<lb/>non prosunt, nec plus expendere quam lucretur, non plus
				<pb n="585"/>
				<lb/>petere quam meruit, nec plus promittere quam persolvat. Et
				<lb/>dixit alter: hominem vituperari de vero est honor et honorari
				<lb/>de falso est dedecus, nec est alacritas que dilabitur ad
				<lb/>dolorem. Et dixit alter: quamquam semel evaseris ab errore,
				<lb/>non ob hoc revertaris ad eundem; nam, etsi adhuc bene tibi
				<lb/>contingeret, non tamen evaderes insipiencie notam. Et dixit alter:
				<lb/>a comunione hominum non potest quis totaliter excusari, sed
				<lb/>oportet in hoc adhibere moderamen. Et dixit alter: qui se
				<lb/>exercet in nocivis, quod proficit non advertit. Et dixit alter: non
				<lb/>potest aliquis nisi laboriosam ducere vitam, qui si non comedat
				<lb/>morietur, si plus aliquantulum quam expedit comedit, leditur;
				<lb/>si multum plus, egrotat; si minus debito sumat, esurit;
				<lb/>ideo difficile est hominem ita agere ut diu sanus existat. Et
				<lb/>dixit alter: nemo plus mundum istum quam venturum diligit
				<lb/>nisi cupidus, qui mavult venenum melle involutum quam utile
				<lb/>cibum. Et dixit alter: multum admiror illos qui, immundi,
				<lb/>mundos se credunt, seque veridicos esse qui mendaces sunt, et
				<lb/>sapientes qui sunt stulti. Et dixit alter: de forma exteriori pulcra
				<lb/>et interius turpi contentus esse non debes, nec de lingua dulci
				<lb/>et corde fallaci, nec de habente multam peccuniam et eam, ut
				<lb/>decet, expendere non audente; nec debes te de hiis que iam
				<lb/>desierunt commendare, nec de rege potente qui iniustus sit et
				<lb/>predator. Et dixit alter: qui in mundo isto fiduciam habet
				<pb n="586"/>
				<lb/>mendosam, in alio diffidenciam veram habebit. Et dixit alter:
				<lb/>non confidas in illum qui fidem deserit pro mundanis, licet ad
				<lb/>tui tuicionem magne potencie videatur; nam qui semet ipsum
				<lb/>offendit quin alios offendat, quomodo sumus securi? Et dixit
				<lb/>alter: si innitaris ad bona opera propter Deum, in hoc mundo
				<lb/>commodum et in alio vitam consequeris eternam. Et dixit alter:
				<lb/>pravis ostendere secrete bonorum grande peccatum est, quia est
				<lb/>quasi lutum cum aqua clara miscere; aqua enim ex luto corrumpitur,
			<lb/>et lutum non efficitur nisi lutum. Et dixit alter:</p>
			<p><lb/>otium ignoranciam inducit, et ignorancia errorem. Et dixit
				<lb/>alter: mundi huius ocia querere, est incidere in periculosum
				<lb/>laborem. Et dixit alter: cibum, tegumentum, et habitandi
				<lb/>locum ubique reperies; sed si ex hiis quod tibi necessarium est
				<lb/>non sufficit, concupiscenciarum servus es. Et dixit alter: lingua
				<lb/>Deum confitente et operibus contradicente parum prodest, immo
				<lb/>ad impedimentum est suum eloquium et ad mortem. Et dixit
				<lb/>alter: a rebus mundanis in totum homo excusari non potest, sed
				<lb/>sapiens illud solum assumit de quo excusari non potest. Et dixit
				<lb/>alter: finem bonitatis qui potest attingere, nemo in crastinum
				<lb/>differat, quia de crastino non est certus. Et dixit alter: in multum
				<lb/>dormiendo non est profectus sed damnum; assuesce igitur
				<lb/>sic benefacere die ac nocte, ut medium vite tue in ocio non
				<lb/>expendas. Et dixit alter: in trasferendo te de una sciencia ad
				<pb n="587"/>
				<lb/>aliam statuas ocium tuum, nec in alio delectetur anima tua,
				<lb/>quamdiu vixeris, in hoc mundo. Et dixit alter: bona anima
				<lb/>non potest quiescere in hoc mundo; unde, si bonus vis fieri,
				<lb/>quiescere non confidas. Et dixit alter: ad benefaciendum conare
				<lb/>semper, sanus sis aut infirmus, quia tibi infirmo ita bene
				<lb/>proderit sicut sano. Et quomodocumque accidat honorare Deum
				<lb/>et orare, non desinas. Et dixit alter: oportet te de cibo capere
				<lb/>quod sufficiat, et non concupiscere res sapidas in quibus latent
				<lb/>pericula tempestatum. Et dixit alter: non te eum mendace adunes
				<lb/>in rebus magnis aut parvis, eo quod mendax assimilatur cadaveri
				<lb/>quod, ubicumque reponatur, damnum infert. Et dixit alter:
				<lb/>o quot sunt sperantes benefacere anime, qui ad eam perdendam
				<lb/>nituntur! Si ergo plus esse vis anime tue, afflige eam in servicio
				<lb/>Dei. Et dixit alter: qui Deum vero amore diligit, mortem
				<lb/>non odit; et qui vero timore Deum non timet, est ille qui aliquo
				<lb/>peccato connectitur. Et dixit alter: quid sit obediencia vel inobediencia
				<lb/>scire non prodest, nisi serves obedienciam et inobediencia
				<lb/>excludaris. Et dixit alter: qui ob delectaciones mundanas te dilexit,
				<lb/>ob easdem odibit; et propter bonum eternum si quis te
				<lb/>diligat, amor iste semper crescet. Et dixit alter: Deum cognoscere
				<lb/>facit ipsum diligere, et qui Deum vere diligit, suo
				<lb/>servicio alia non immiscet. Et dixit alter: sic animam tuam
				<lb/>stabilias ut a peccatis omnibus, magnis ac parvis, excludaris, et
				<lb/>quicquid boni perfeceris, sufficiat tibi. Et dixit alter: omnes
				<lb/>homines aut Deo serviunt aut concupiscenciis; sis igitur Dei
				<lb/>servitor et non delectacionum mundialium, ut non bestiis assimileris,
				<pb n="588"/>
				<lb/>sed assimileris angelis qui nunquam Deo servire cessant. Et
				<lb/>dixit alter: qui vult scire utrum anima sit nobilis aut vilis, que
				<lb/>delectant animam suam inspiciat; que si nobilia, et infinibilia, et
				<lb/>utilia fuerint, nobilis est; et si vilia, finibilia et inutilia fuerint,
				<lb/>vilis est, quia quelibet anima suo gaudet simili, vilis turpibus et
				<lb/>sincera sinceris. Et dixit alter: felix est ille qui graditur recta
				<lb/>via, quia cito domum attingit; et qui devia sequitur, quanto plus
				<lb/>vadit tanto plus a domo recedit. Et quesierunt a quodam sapiente:
				<lb/>que est stulticia perfecta? Qui respondit: querere
				<lb/>malis operibus pervenire ad statum bonorum, et diligere falsos et
				<lb/>odire veros. Et dicerunt ei: quid est signum insipiencie? Respondit:
				<lb/>delicias diligere, longam habere fiduciam et cupiditatem
				<lb/>vehementem possidere. Et dixerunt ei: quid est cecitatis signum?
				<lb/>Respondit: de eo confidere de quo confidendum non
			<lb/>est.</p>
			<p><lb/>Explicit dicta philosophorum.</p>
		</div>
	</body>
</text>
</TEI>
