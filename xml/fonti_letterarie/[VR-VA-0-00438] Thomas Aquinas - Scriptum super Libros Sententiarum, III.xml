<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
<teiHeader>
<fileDesc>
<titleStmt>
<title>Scriptum super Libros Sententiarum, III</title>
<author>Thomas Aquinas</author>
<respStmt>
<resp>esportazione in formato TEI XML livello 0 effettuata da</resp>
<name>Paolo Monella</name>
</respStmt>
</titleStmt>
<publicationStmt>
<publisher>ALIM</publisher>
<date when="2006-08-02">02/08/2006</date>
</publicationStmt>
<notesStmt>
<note>Genere: Teologia</note>
<note>Tipo: Fonti Letterarie</note>
<note>Note: Il libro III dello Scriptum super Libros Sententiarum è contenuto nei voll. 5 e 6 dei complessivi 10 di cui consta l’intera opera.
Il testo di questa edizione ripropone quello dell’edizione Parmense (1856-58), a sua volta basata sull’edizione Veneziana del 1745.
Parole: 341872
Caratteri (spazi esclusi): 1970062
Caratteri (spazi inclusi): 2277524
VA</note>
<note>Livello di codifica: 0</note>
</notesStmt>
<sourceDesc>
<bibl>
<title>Scriptum super Libros Sententiarum, III</title>
<author>Thomas Aquinas</author>
<date when="1201/1300">XIII</date>
Edizioni Studio Domenicano, Bologna 2000
</bibl>
</sourceDesc>
</fileDesc>
</teiHeader>
<text>
<body>
<ab>
<pb n="vol. 5, p. 10"/>
<lb/><hi rend="bold">IN TERTIUM SENTENTIARUM</hi>
<lb/><hi rend="bold">PROLOGUS S. THOMAE</hi>
<lb/>«Ad locum unde exeunt, flumina revertuntur ut iterum fluant
<lb/>Eccle. 1, 7».
<lb/>Ex verbis istis duo possumus accipere, in quibus huius tertii libri materia comprehenditur,
<lb/>scilicet divinae Incarnationis mysterium, et eius copiosum fructum.
<lb/>Mysterium Incarnationis insinuatur in fluminum reversione, cum dicitur:
<lb/>«Ad locum unde exeunt flumina revertuntur». Sed Incarnationis fructus ostenditur
<lb/>in iterato fluxu, cum dicitur: «ut iterum fluant». Flumina ista sunt naturales
<lb/>bonitates quas Deus creaturis influit, ut esse, vivere, intelligere, et huiusmodi:
<lb/>de quibus fluminibus potest intelligi quod dicitur Isaiae 41, 18: «Aperiam in
<lb/>supremis montium flumina». Montes enim supremi sunt nobilissimae creaturae,
<lb/>in quibus praedicta flumina aperiri dicuntur, quia in eis et copiosissime recipiuntur,
<lb/>et sine imperfectione ostenduntur. Sed locus unde ista flumina exeunt,
<lb/>est ipse Deus, de quo potest intelligi quod dicitur Isa. 53, 21: «Locus fluviorum
<lb/>rivi latissimi et patentes»; ac si diceret: in loco ortus fluviorum rivi naturalium
<lb/>bonitatum eminenter inveniuntur; unde dicit: latissimi, quantum ad perfectionem
<lb/>divinae bonitatis, secundum omnia attributa; et patentes, quantum ad communicationem
<lb/>indeficientem; quia eius bonitas, ex qua omnia fluunt, nec
<lb/>exhauriri nec concludi potest.
<lb/>Ista flumina in aliis creaturis inveniuntur distincta; sed in homine inveniuntur
<lb/>quodammodo aggregata: homo enim est quasi orizon et confinium spiritualis et
<lb/>corporalis naturae, ut quasi medium inter utrasque, bonitates participet et corporales
<lb/>et spirituales; unde et omnis creaturae nomine homo intelligitur Marc.
<lb/>ult. ubi dicitur: «Praedicate Evangelium omni creaturae»; ut beatus Gregorius
<lb/>exponit: et ideo quando humana natura per Incarnationis mysterium Deo
<lb/>coniuncta est, omnia flumina naturalium bonitatum ad suum principium reflexa
<lb/>redierunt, ut possit dici quod legitur Iosue 4, 17: «Reversae sunt aquae in
<lb/>alveum suum, et fluebant sicut ante consueverant»; unde et hic sequitur: «ut
<lb/>iterum fluant»: in quo notatur Incarnationis fructus: ipse enim Deus, qui naturalia
<lb/>bona influxerat, reversis quodammodo omnibus per assumptionem humanae
<lb/>naturae in ipsum, non iam Deus tantummodo, sed Deus et homo hominibus
<lb/>fluenta gratiarum abundanter influxit: quia «de plenitudine eius omnes accepimus,
<lb/>gratiam pro gratia»: Ioan. 1, 16. Et de isto influxu legitur Eccli. 39, 27:
<lb/>«Benedictio illius quasi fluvius inundabit».
<lb/>Et sic patet materia tertii libri: in cuius prima parte agitur de Incarnatione, in
<lb/>secunda de virtutibus et donis nobis per Christum collatis.
<pb n="vol. 5, p. 18"/>
<lb/><hi rend="bold">IN TERTIUM SENTENTIARUM, DISTINCTIO 1</hi>
<lb/><hi rend="bold">DIVISIO TEXTUS</hi>
<lb/>Postquam Magister in duobus praecedentibus libris determinavit de rebus divinis
<lb/>secundum exitum a principio, in hoc libro incipit determinare de rebus quae
<lb/>dicuntur divinae, secundum reditum in finem, scilicet Deum; unde dividitur
<lb/>haec pars in duas partes: in prima determinat istum reditum in finem ex parte
<lb/>reducentium; in secunda quantum ad ea quae exiguntur ex parte reductorum,
<lb/>scilicet sacramenta, quae ad gratiam disponunt: et hoc in 4 libro.
<lb/>Prima dividitur in duas partes: in prima determinat de reducente effective, scilicet
<lb/>de Deo incarnato; in secunda de reducentibus formaliter, ut sunt virtutes et
<lb/>dona, 23 dist.: «Cum vero supra perhibitum sit Christum plenum gratia fuisse,
<lb/>non est supervacuum inquirere, utrum fidem et spem, sicut caritatem habuerit».
<lb/>Prima dividitur in duas partes: in prima determinat de divina Incarnatione; in
<lb/>secunda prosequitur conditiones ipsius Dei incarnati, dist. 6: «Ex praemissis
<lb/>autem emergit quaestio plurimum continens utilitatis».
<lb/>Prima dividitur in tres partes: in prima determinat de Incarnatione ex parte
<lb/>assumentis carnem, quis sit; in secunda ex parte assumpti, quid sit, dist. 2: «Et
<lb/>quia in homine tota humana natura corrupta erat, totam assumpsit»; in tertia
<lb/>ex parte utriusque, cuiusmodi sit, dist. 5: «Praeterea inquiri oportet quid
<lb/>horum potius concedendum sit». Prima dividitur in tres partes: in prima ostendit
<lb/>per auctoritatem apostoli, quae sit persona assumens, quia Filius; in secunda
<lb/>inquirit rationem, quare potius Filius quam alia persona, ibi: «Diligenter
<lb/>vero annotandum est, quare Filius, non Pater vel Spiritus Sanctus, incarnatus
<lb/>est; in tertia excludit obiectionem, ibi: Sed forte aliqui dicent».
<lb/>«Diligenter vero annotandum est» etc. Hic assignat rationem quare persona
<lb/>Filii carnem assumpsit; et dividitur in duas partes: in prima dicit, quod magis
<lb/>congruum fuit Filium incarnari quam Patrem aut Spiritum Sanctum; in secunda
<lb/>inquirit, utrum possibile fuerit Patrem aut Spiritum Sanctum incarnari, ibi:
<lb/>«Si vero quaeritur, utrum Pater vel Spiritus Sanctus incarnari potuerit, vel
<lb/>etiam modo possit: sane responderi potest, et potuisse olim et posse nunc carnem
<lb/>sumere». Circa primum assignat tres rationes, quare Filius carnem assumpsit:
<lb/>quarum prima sumitur ex appropriato Filii, quod est sapientia; secunda ex
<lb/>origine ipsius, quia est ab alio, ibi: «Ideo est Filius»; tertio ex proprio ipsius,
<lb/>quia Filius est, ibi: «Quod ideo factum est ut qui erat in Divinitate Dei Filius,
<lb/>in humanitate fieret hominis Filius».
<pb n="vol. 5, p. 20"/>
<lb/><hi rend="bold">QUAESTIO 1</hi>
<lb/>Hic est duplex quaestio: prima de Incarnatione: secunda de persona carnem
<lb/>assumente.
<lb/>Circa primum quaeruntur quatuor: 1. Utrum Deum incarnari fuerit possibile;
<lb/>2. Utrum fuerit congruum; 3. Utrum Incarnatio fuisset, si homo non peccasset;
<lb/>4. De tempore Incarnationis.
<lb/>ARTICULUS 1
<lb/><hi rend="bold">Utrum Deum incarnari fuerit possibile</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod impossibile fuerit Deum assumere carnem. Omne enim quod
<lb/>est alteri unibile, possibile est ad unionem. Sed omne possibile ad aliquid,
<lb/>reducitur ad actum per motum vel passionem, et ab aliquo alio primo agente,
<lb/>cum non sit idem movens et motum, agens et patiens. Cum ergo impossibile sit
<lb/>Deum mutari vel pati, nec aliquid prius eo esse possit; videtur quod carni unibilis
<lb/>non fuerit.
<lb/>2. Praeterea, illud quod est perfectum in esse, non unitur alicui unione essentiali:
<lb/>unio enim essentialis est ex actu et potentia, vel ex forma et materia; quorum
<lb/>utrumque est imperfectum in esse. Ergo quod omnibus modis perfectum
<lb/>est, nullo modo alteri uniri potest: quod enim perfectissimum est, additionem
<lb/>non recipit, cum nihil sibi desit. Sed Deus est omnibus modis perfectus, quia in
<lb/>se omnem perfectionem praehabet, ut dicit Dionysius,
<lb/>et etiam Philosophus, et Commentator eius. Ergo ipse unibilis
<lb/>alteri non est.
<lb/>3. Praeterea, infinite distantium non est aliqua proportio. Quorum autem non
<lb/>est proportio, non est possibilis unio; unde non quodlibet cuilibet uniri potest.
<lb/>Cum ergo Deus et creatura in infinitum distent, videtur quod Deus creaturae
<lb/>uniri non possit.
<lb/>4. Praeterea, maior est distantia Dei et creaturae, quam duorum contrariorum;
<lb/>cum contraria in genere conveniant, et Deus non contineatur in aliquo genere.
<lb/>Sed duo contraria non possunt simul esse in eodem. Ergo nec natura humana et
<lb/>divina possunt esse in una persona; et sic idem quod prius.
<lb/>5. Praeterea, ad infinitatem divinae potentiae exigitur quod neque sit corpus
<lb/>neque virtus in corpore, ut probatur. Sed potentia Dei nunquam
<lb/>potest esse finita. Ergo nunquam potest Deus esse corpus vel virtus in corpore.
<lb/>Sed esse incarnatum est corpus, vel virtus in corpore. Ergo Deus non potest
<lb/>incarnari.
<pb n="vol. 5, p. 22"/>
<lb/>SED CONTRA est quod Deus plus potest facere quam homo potest dicere. Luc. 1, 37:
<lb/>«Non erit impossibile apud Deum omne verbum». Sed hoc homo potest dicere,
<lb/>scilicet «Deum humanam naturam assumere»; nec contradictionem implicat,
<lb/>nec aliquem defectum in Deo ponit hoc dictum. Ergo Deus multo fortius hoc
<lb/>facere potest.
<lb/>Praeterea, eorum quae habent similitudinem, facilis est unio. Sed homo creatus
<lb/>est ad imaginem et similitudinem Dei: Genes. 1, 26. Ergo humana natura divinae
<lb/>aliquo modo unibilis est in persona.
<lb/>Praeterea, in creaturis secundum divisionem suppositorum dividitur natura.
<lb/>Sed in divinis possunt esse plures personae in una natura. Ergo et pari ratione
<lb/>possunt esse plures naturae in una persona; et sic idem quod prius.
<lb/><hi rend="bold">Solutio</hi>
<lb/>Respondeo dicendum, quod unio aliquorum duorum vel trium potest esse tripliciter.
<lb/>Uno modo secundum quod aliqua non uniuntur ad invicem nisi per
<lb/>coniunctionem eorum in aliquo uno. Quaedam vero uniuntur e converso per
<lb/>coniunctionem eorum ad invicem, et aliquo uno, quod ex eorum coniunctione
<lb/>constituitur. Quaedam vero per coniunctionem eorum ad invicem, sed non in
<lb/>aliquo uno, quia ex eorum coniunctione nihil resultat. Primum horum contingit
<lb/>quatuor modis. Quia vel illud unum in quo coniunguntur, est idem numero,
<lb/>sicut duo brachia coniunguntur in uno pectore, vel duo rami qui se non tangunt
<lb/>nisi in uno trunco: vel unum secundum speciem, sicut Socrates et Plato in
<lb/>homine: vel unum genere, sicut homo et asinus in animali: vel unum analogia
<lb/>sive proportione, sicut substantia et qualitas in ente: quia sicut se habet substantia
<lb/>ad esse sibi debitum, ita et qualitas ad esse sui generis conveniens.
<lb/>Quae vero iunguntur ad invicem, et in aliquo uno ex eorum coniunctione constituto,
<lb/>sunt sicut materia et forma: quia forma coniungitur materiae ut perfectio
<lb/>eius, et ambo coniunguntur in natura communi: et simile est de partibus
<lb/>quantitativis continuatis ad invicem, ita quod ex eis proveniat aliquod totum, in
<lb/>quo duae partes conveniant. Ea vero quae uniuntur ad invicem et non in aliquo
<lb/>uno, sunt sicut accidens et subiectum, ex quibus non efficitur unum per se,
<lb/>cuius subiectum et accidens partes dici possint ut probatur in 8 Metaph..
<lb/>Et quia, ut dicit Hilarius 1 de Trin., comparatio terrenorum ad
<lb/>Deum nulla est; nec exemplum sufficiens rebus divinis ratio humana praestabit;
<lb/>sciendum est, quod nullus istorum modorum competit ex toto ineffabili unioni
<lb/>qua Deus homini unitus est; sed tamen aliqui istorum modorum quantum ad
<lb/>aliquid repraesentant illum modum unionis.
<lb/>Sciendum est ergo, quod medius modus quo aliqua coniunguntur ad invicem, ut
<lb/>ex eis aliquod tertium resultet, omnino non potest Deo convenire: quia duo
<lb/>quae coniunguntur secundum hunc modum, se habent ad tertium ut partes:
<pb n="vol. 5, p. 24"/>
<lb/>ratio autem partis, sicut et imperfecti, penitus a Deo removetur. Primum vero
<lb/>modum et tertium quantum ad aliquid possibile est Deo convenire. In
<lb/>Incarnatione enim ex parte assumentis duo possunt considerari; scilicet persona
<lb/>et natura. Si autem consideremus personam assumentem, sic coniungitur
<lb/>humanae naturae assumptae tertio modo coniunctionis: quia persona divina fit
<lb/>persona huius naturae humanae: sed ex his duobus non resultat aliquod tertium,
<lb/>sicut etiam in Socrate ex persona eius et natura non fit aliquod tertium,
<lb/>sed persona eius in humana natura subsistit. Si autem consideremus naturam
<lb/>assumentis, sic coniunctio eius ad naturam humanam est secundum primum
<lb/>modum coniunctionis, inquantum duae naturae in una persona conveniunt,
<lb/>quae in naturalibus proprietatibus nihilominus distinctae sunt. Et ideo
<lb/>Incarnatio insertioni comparatur: sicut enim in insertione in eodem trunco in
<lb/>quo erat unus ramus per naturam, fit ramus alius per insertionem; ita in eadem
<lb/>persona in qua naturaliter erat divina natura, est per unionem humana natura.
<lb/>In uno autem genere vel specie Deum et creaturam convenire impossibile est;
<lb/>sed per analogiam possibile est. Sed hoc ex tunc fuit ex quo creaturae esse coeperunt:
<lb/>et ideo de hoc non est ad praesens quaestio.
<lb/>AD OBIECTA
<lb/>Ad primum ergo dicendum, quod contingit aliquando in relativis aliquid relative
<lb/>dici, non quia ipsum referatur, sed quia alterum refertur ad ipsum,
<lb/>sicut scibile relative dicitur ad scientiam: et in talibus
<lb/>aliquid incipit dici de novo quod prius non dicebatur, nulla mutatione facta
<lb/>circa ipsum, sed circa alterum: nulla enim mutatione facta circa scibile, incipit
<lb/>esse a me scitum per mei mutationem: et similiter dicitur res scibilis non per
<lb/>potentiam passivam quae sit in ipsa, sed per potentiam quae est in sciente: et
<lb/>sic est in proposito. Non enim potest esse ut Creator ad creaturam referatur nisi
<lb/>quia creatura ad ipsum refertur, in qua relatio realiter existit, ut in 1 lib. dictum
<lb/>est, dist. 30; et ideo Deus dicitur uniri non per mutationem sui, sed eius cui unitur;
<lb/>et similiter cum dicitur unibilis, hoc dicitur non per potentiam aliquam
<lb/>passivam in Deo existentem, sed per potentiam quae in creatura est ut uniri
<lb/>possit. Vel potest dici, quod unibile non dicit potentiam passivam, sed activam.
<lb/>Sed haec responsio non congruit propter duo. Primo ex ipsa significatione
<lb/>nominis: quia unibile significat possibile uniri; unitivum vero potens unire.
<lb/>Secundo, quia cuius est actio eius est potentia: unde cum haec actio quae est
<lb/>unire, conveniat indifferenter toti Trinitati; et unibile si dicit activam potentiam
<lb/>unionis, toti Trinitati indifferenter conveniet, et non magis congruet Filio, ut in
<lb/>littera dicitur.
<pb n="vol. 5, p. 26"/>
<lb/>Ad secundum dicendum, quod illud quod est perfectum in se, non unitur alteri
<lb/>ad acquirendum aliquam perfectionem, sed ad communicandum: et sic Deus
<lb/>homini uniri voluit, non propter se, quia non habet quo crescat eius perfectio,
<lb/>sed propter hominem, cui subveniendum erat: sicut etiam Deus est in omnibus
<lb/>per essentiam, praesentiam et potentiam, suam bonitatem in omnibus diffundendo;
<lb/>ex quo tamen nihil sibi accrescit.
<lb/>Ad tertium dicendum, quod proportio dicitur dupliciter. Uno modo idem est
<lb/>proportio quod certitudo mensurationis duarum quantitatum: et talis proportio
<lb/>non potest esse nisi duorum finitorum, quorum unum excedit secundum aliquid
<lb/>certum et determinatum. Alio modo dicitur proportio habitudo ordinis, sicut
<lb/>dicimus esse proportionem inter materiam et formam, quia se habet in ordine,
<lb/>ut perficiatur materia per formam, et hoc secundum proportionabilitatem
<lb/>quamdam: quia sicut forma potest dare esse, ita et materia potest recipere idem
<lb/>esse: et hoc modo etiam movens et motum debent esse proportionabilia, et
<lb/>agens et patiens, ut scilicet sicut agens potest imprimere aliquem effectum, ita
<lb/>patiens possit recipere eumdem. Nec oportet ut commensuretur potentia passiva
<lb/>recipientis ad potentiam activam agentis nec secundum numerum (sicut unus
<lb/>artifex per artem suam potest in ligno inducere plures formas, ut formam arcae,
<lb/>et formam serrae; sed lignum non potest recipere nisi unam illarum) nec etiam
<lb/>secundum intentionem: quia artifex per suam artem potest producere pulchram
<lb/>sculpturam, quam tamen lignum nodosum non potest recipere. Et ideo non est
<lb/>inconveniens ut hic modus proportionis inter Deum et creaturam salvetur,
<lb/>quamvis in infinitum distent: et ideo possibilis est unio utriusque.
<lb/>Ad quartum dicendum, quod contraria nunquam possunt uniri hoc modo quod
<lb/>insint eidem secundum idem; et sic etiam nec creatura Creatori unitur; quia
<lb/>secundum Damascenum, «quod erat increabile, mansit
<lb/>increabile; et quod erat creabile, mansit creabile».
<lb/>Ad quintum dicendum, quod aliquid dicitur esse virtus in corpore pluribus
<lb/>modis. Uno modo quia est forma corporis, et non habet operationem nisi
<lb/>mediante corpore; et sic potentiae sensitivae, et quae infra eas sunt dignitate,
<lb/>dicuntur virtutes in corpore. Alio modo potest dici virtus in corpore, quia est
<lb/>forma dans esse corpori, non tamen operans mediante corpore, quamvis indigeat
<lb/>corpore ad suam operationem, per quod repraesentatur sibi suum obiectum:
<lb/>et hoc modo intellectus possibilis est virtus in corpore. Alio modo posset
<lb/>dici virtus in corpore quod est forma corporis, quamvis non operetur mediante
<lb/>corpore, nec a corpore aliquid recipiat; sicut dixerunt de animabus orbium, qui
<lb/>posuerunt caelos animatos anima intellectuali tantum. Et patet, quia esse virtutem
<lb/>in corpore significat vel esse formam corporis, vel etiam cum hoc dependere
<lb/>aliquo modo eius operationem a corpore: quorum neutrum de Deo dicimus,
<lb/>secundum quod incarnatus est. Unde ad hoc quod ponamus eum incarnatum,
<lb/>non oportet quod ponamus eum virtutem in corpore, vel aliquo modo ad corpus
<lb/>finiri.
<pb n="vol. 5, p. 28"/>
<lb/>ARTICULUS 2
<lb/><hi rend="bold">Utrum Deum incarnari fuerit congruum</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod non fuerit congruum Deum incarnari, etsi fuerit possibile.
<lb/>Sicut enim bonitati opponitur malitia, ita maiestati opponitur infirmitas. Sed
<lb/>summam bonitatem non decet assumere aliquam malitiam. Ergo summae
<lb/>maiestati indecens est omnis infirmitas. Omnis autem sapiens vitat indecentiam.
<lb/>Ergo cum Deus sit sapientissimus, nullo modo nostram naturam, quae infirma
<lb/>est, assumere debuit.
<lb/>2. Praeterea, peccatum hominis et peccatum Angeli fuerunt eiusdem generis,
<lb/>quia uterque per superbiam peccavit. Sed Deus Angelorum peccato non subvenit
<lb/>per alicuius naturae assumptionem. Ergo nec peccato hominis subvenire
<lb/>debuit per Incarnationem.
<lb/>3. Praeterea, creatio recreationi respondet. Sed Deus ad creationem hominis
<lb/>nullam creaturam assumpsit. Ergo nec ad eius recreationem incarnari eum
<lb/>congruum fuit.
<lb/>4. Praeterea, ut in Psalm. 144, 9, dicitur, «Miserationes eius super omnia opera
<lb/>eius». Ergo plus decuit quod Deus ostenderet immensitatem suae misericordiae
<lb/>quam severitatem suae iustitiae. Sed ad magnitudinem misericordiae pertinet ut
<lb/>peccata sine satisfactione remittantur: unde et a Deo nobis praecipitur ut debitoribus
<lb/>nostris gratis dimittamus. Ergo et Deus naturam humanam gratis reparare
<lb/>debuit, non expetendo satisfactionem: et ita non fuit opportunum ut Deus
<lb/>homo fieret ad satisfaciendum pro hominibus.
<lb/>5. Praeterea, nulla crudelitas Deo est attribuenda, quia summe est misericors.
<lb/>Sed exigere ab aliquo plus quam potest, est crudele. Ergo Deus non exigit
<lb/>satisfactionem ab homine quam homo non potest implere; et ita homo per se
<lb/>potest satisfacere: et sic non fuit necessarium quod Deus incarnaretur.
<lb/>6. Praeterea, quicumque potest satisfacere pro maiori peccato, potest satisfacere
<lb/>pro minori. Sed mortale peccatum actuale est maius quam originale, quia
<lb/>habet plus de voluntario. Ergo cum homo possit pro mortali satisfacere, potest
<lb/>pro originali multo fortius satisfacere; et sic idem quod prius.
<lb/>7. Praeterea, in primo parente idem fuit peccatum originale et actuale. Sed ipse
<lb/>per poenitentiam de peccato actuali satisfecit. Ergo et de originali potuit satisfacere;
<lb/>et sic idem quod prius.
<lb/>8. Praeterea, secundum Dionysium, lex Divinitatis est ultima
<lb/>per media reducere. Sed homo per peccatum a Deo abiectus erat. Ergo cum
<lb/>natura angelica inter naturam divinam et humanam sit media, ut in 4 cap. Cael.
<lb/>Hierar. ostenditur, videtur quod etsi homo sufficienter satisfacere non poterat,
<lb/>per Angelum hoc fieri debuerit, et non per Deum incarnatum.
<pb n="vol. 5, p. 30"/>
<lb/>9. Praeterea, quodlibet bonum creatum finitum est. Sed bonum totius humanae
<lb/>naturae est creatum: quolibet autem finito potest Deus facere aliquid maius.
<lb/>Ergo Deus potest facere unam creaturam, cuius bonitas praeponderet bonitati
<lb/>totius naturae humanae. Ergo per illam posset recompensari corruptio totius
<lb/>humanae naturae: et ita videtur quod non oportuit ad reparationem humani
<lb/>generis Deum incarnari.
<lb/>SED CONTRA, non erat conveniens ut una nobilissimarum creaturarum suo fine
<lb/>totaliter frustraretur. Sed humana natura est inter nobilissimas naturas. Cum
<lb/>ergo tota corrupta fuerit per peccatum in primo parente, et ita beatitudine privata,
<lb/>ad quam instituta erat, congruum fuit ipsam reparari. Sed reparatio
<lb/>humani generis non potest fieri nisi peccatum dimittatur; nec iustum est ut peccatum
<lb/>sine satisfactione dimittatur. Ergo oportuit pro peccato totius humanae
<lb/>naturae satisfieri. Sed satisfactio decenter fieri non potest nisi ab eo qui debet
<lb/>satisfacere et potest. Ergo sic debuit fieri. Sed non debet nisi homo qui peccavit,
<lb/>et non potest nisi Deus: quia quaelibet creatura totum suum esse Deo debet,
<lb/>nedum ut pro alio satisfacere possit: et sic aliqua creatura pro homine non
<lb/>potest satisfacere, nec ipse pro se, cum peccato indignus reddatur.
<lb/>Praeterea, nullius creaturae bonum excedit bonum naturae humanae, ut recompensationem
<lb/>pro tota natura possit facere. Ergo opportunum fuit ut Deus homo
<lb/>fieret ad satisfaciendum pro homine.
<lb/>Praeterea, Sap. 7, 30, dicitur: «Sapientia vincit malitiam». Sed per malitiam
<lb/>diaboli et hominis humana natura, quae opus est Dei, abiecta erat quantum
<lb/>deiici potuit in culpam et in miseriam. Ergo decuit ut sapientia Dei ipsam exaltaret
<lb/>quantum exaltari potuit. Ergo cum humana natura sit assumptibilis in unitatem
<lb/>divinae personae, ut prius dictum est, videtur congruum fuisse ut Deus
<lb/>humanam naturam assumeret.
<lb/>Item Iacob. 4, 6: «Deus superbis resistit». Sed per superbiam diabolus homini
<lb/>invidens eum servum suum constituit, et iniuste in servitute detinuit, cum ad
<lb/>servitium Dei creatus sit. Ergo decuit ut summe potens Deus nequitiae diaboli
<lb/>resisteret, ut non solum hominem de eius potestate eriperet, sed etiam e converso
<lb/>hominem dominum diaboli constitueret. Sed cum nulla creatura sit superior
<lb/>Angelica natura, quae est in diabolo, hoc non posset esse, nisi homo qui hoc
<lb/>faceret, Angelorum dominus esset, quod soli Deo convenit. Ergo decuit ut Deus
<lb/>homo fieret, ut sic «in nomine Iesu omne genu flectatur, caelestium, terrestrium,
<lb/>et infernorum»; Philip. 2, 10.
<pb n="vol. 5, p. 32"/>
<lb/><hi rend="bold">Solutio</hi>
<lb/>Respondeo dicendum, quod ad ea quae fidei sunt, ratio demonstrativa haberi
<lb/>non potest, cum fides de non apparentibus esse dicatur Hebr. 11, et praecipue
<lb/>in illis quae ex mera Dei voluntate proveniunt, cuiusmodi est Incarnatio; et
<lb/>ideo ad Incarnationem probandam ratio demonstrativa haberi non potest, nec
<lb/>etiam in contrarium quia cum demonstratio scire faciat, scientia autem non nisi
<lb/>verorum sit, oportet omne quod demonstratur verum esse, et eius contrarium
<lb/>falsum; et ideo sufficit defendere quod non est impossibile Incarnationem esse,
<lb/>quod in 1 art. ex parte dictum est, et ostendere aliquam congruentiam ad
<lb/>Incarnationem, quod ad hunc articulum pertinet. Sciendum ergo, quod supposito
<lb/>lapsu humanae naturae, congruentia Incarnationis apparet ex tribus: scilicet
<lb/>ex plenitudine divinae misericordiae, et ex immobilitate iustitiae ipsius, et ex
<lb/>decenti ordine sapientiae eius. Quia igitur Deus summe bonus et misericors est,
<lb/>decuit ut nulli negaret hoc cuius capax erat. Ergo cum humana natura lapsa
<lb/>esset, et nihilominus reparabilis erat, decuit ut eam repararet. Quia etiam iustitia
<lb/>eius immutabilis est, cuius lege sancitum est ut nunquam peccatum sine
<lb/>satisfactione dimittatur, decuit ut in humana natura institueret eum qui satisfacere
<lb/>posset: quia hoc purus homo per se facere non poterat, ut dicetur. Sed quia
<lb/>summe sapiens est, convenientissimum modum reparationis debuit adinvenire.
<lb/>Modus autem convenientissimus est ut integre natura repararetur, et faciliter ad
<lb/>id quod amiserat, homo pervenire posset. Si autem hominem per Angelum repararet,
<lb/>non integra esset reparatio: quia semper homo Angelo salutis suae debitor
<lb/>esset; et ita ei in beatitudine adaequari non posset; quod tamen consecutus
<lb/>fuisset si non peccasset, sicut et nunc consequuntur homines per gratiam reparationis,
<lb/>ut sint sicut Angeli Dei in caelo, Matthaei 22. Et ideo decuit ut non
<lb/>Angelus, sed ipse Deus hominem repararet.
<lb/>Similiter ut esset facilis modus ascendendi in Deum, decuit ut homo ex his quae
<lb/>sibi cognita sunt tam secundum intellectum quam affectum, in Deum consurgeret;
<lb/>et quia homini connaturale est secundum statum praesentis miseriae ut a
<lb/>visibilibus cognitionem accipiat, et circa ea afficiatur; ideo Deus congruenter
<lb/>visibilis factus est, humanam naturam assumendo, ut ex visibilibus in invisibilium
<lb/>amorem et cognitionem rapiamur.
<lb/>AD OBIECTA
<lb/>Ad primum ergo dicendum, quod maiestatem non decuit infirmitas eam deprimens
<lb/>et quodammodo involvens. Talis autem non fuit illa de qua sermo est; nec
<lb/>per Incarnationem infirmitas humanitatis diminuit potentiam maiestatis: quia
<lb/>duae naturae in una persona inconfuse et inalterabiliter sunt unitae. Nec est
<lb/>similis ratio de malitia et infirmitate: quia infirmitas de sui ratione non privat
<lb/>ordinem a fine; et ideo propter aliquem finem assumi potuit; sed malitia dicitur
<lb/>secundum deordinationem a fine; et ita omnem congruitatem tollit; unde omnino
<lb/>indecens fuisset ut summa bonitas quocumque modo malitiam assumeret.
<pb n="vol. 5, p. 34"/>
<lb/>Ad secundum dicendum, quod peccatum hominis fuit remediabile, non autem
<lb/>peccatum Angeli; cuius ratio multipliciter assignatur. Primo ex virtute naturali
<lb/>utriusque: quia quantum ad cognitivam Angelus cognoscit in luce plena per
<lb/>intellectum deiformem, ut possit totum considerare sine inquisitione quod ad
<lb/>electionem alicuius rei pertinet, ut sic per ignorantiam non excusetur, sicut
<lb/>homo qui cognoscit quae agenda sunt deliberando per rationem, quae est quasi
<lb/>quaedam obumbratio intellectus, ut dicit Isaac in lib. De definitionibus: quantum
<lb/>ad affectivam vero, quia voluntas Angeli invertibilis est post electionem,
<lb/>cum sit infra voluntatem divinam, quae est invertibilis ante et post, et supra
<lb/>voluntatem humanam, quae est vertibilis ante et post; ideo Angelus malo quod
<lb/>appetiit peccando, immobiliter inhaeret.
<lb/>Secunda ratio assignatur ex natura utriusque: quia Angelorum natura non propagatur
<lb/>ex uno, ex quo vitium contrahat, sicut humana; et ideo nec per unum
<lb/>eam reparari congruit: et hoc est quod videtur Apostolus dicere ad Rom. 5, 12:
<lb/>«Sicut per unum hominem peccatum in hunc mundum intravit, et per peccatum
<lb/>mors, et ita in omnes homines mors pertransiit, in quo omnes peccaverunt».
<lb/>Tertia ex peccato utriusque: et quantum ad genus peccati; quia homo superbivit
<lb/>ex appetitu scientiae, cuius natura creata capax est; Angelus vero ex appetitu
<lb/>potentiae, quam natura creata non ita perfecte potest recipere sicut scientiam;
<lb/>unde et animae Christi communicata est omniscientia, sed non omnipotentia: et
<lb/>etiam quantum ad circumstantiam peccati: quia homo peccans et de venia cogitavit,
<lb/>et in aliquo deceptus est, ut in 2 libro dicitur, dist. 4 in textu et dist. 22,
<lb/>quaest. 1, art. 2 et 3, non autem Angelus peccans; et similiter quantum ad occasionem
<lb/>peccati, quam homo habuit, quia alio suggerente peccavit, non autem
<lb/>Angelus.
<lb/>Quarta ex iustitia divina: quia omnes illi ad quos corruptio peccati primi hominis
<lb/>venire debebat, nondum erant in actu, sed in virtute tantum; et ideo non
<lb/>decebat ut priusquam essent, ultimam damnationem reciperent, sicut omnes
<lb/>Angeli actu existentes proprio arbitrio peccaverunt.
<lb/>Quinta ex misericordia divina: quia tota natura humana lapsa erat in uno
<lb/>parente, non autem tota natura angelica; et ideo magis indecens erat ut natura
<lb/>humana tota relinqueretur sub damnatione quam natura angelica, quae non
<lb/>tota corruerat.
<lb/>Sexta vero et praecipua est ex parte status utriusque: quia homo non peccavit
<lb/>in termino viae suae sicut Angelus, cui ad propriam electionem status viae finitus
<lb/>est; et hoc consonat verbo Damasceni qui dicit, quod
<lb/>hoc est hominibus mors quod Angelis casus; et de hoc in lib. 2, dist. 7, qu. 1,
<lb/>art. 2, dictum est.
<pb n="vol. 5, p. 36"/>
<lb/>Ad tertium dicendum, quod in creatione se habet creatura sicut effectus productus
<lb/>in esse per creationem; et ideo non exigitur ut a creatura aliquo modo operatio
<lb/>creationis exeat, sed quod ad eam terminetur; sed in recreatione creatura
<lb/>se habet ut satisfaciens, quod sine eius operatione fieri non potest; et ideo
<lb/>quamvis creatio sit opus Dei non per aliquam creaturam, tamen oportet quod
<lb/>recreatio per modum redemptionis facta, sit opus Dei naturam creatam
<lb/>assumentis.
<lb/>Ad quartum dicendum, quod quamvis Deus sit summe misericors, sua tamen
<lb/>misericordia nullo modo iustitiae suae obviat. Misericordia enim quae iustitiam
<lb/>tollit, magis stultitia quam virtus dici debet; et ita Deum non decet: propter
<lb/>quod Deus misericordiam infinitam sic manifestare voluit, ut in nullo eius iustitiae
<lb/>derogaretur; quod factum est, dum pro nobis homo factus est, ut pro nobis
<lb/>satisfaceret: in quo etiam eius abundantior misericordia ostensa est ad nos,
<lb/>quam si peccatum sine satisfactione dimisisset, inquantum naturam nostram
<lb/>magis exaltavit, et pro nobis mortem pertulit. Nec tamen est simile de homine et
<lb/>de Deo, propter duo. Primo, quia ipse Deus est iudex omnium, ad quem pertinet
<lb/>iustitiae ordinem servare, non autem homo quilibet; unde et iudex non debet
<lb/>proprio arbitrio peccata dimittere impunita. Secundo, quia cum Deus sit ipsa
<lb/>bonitas, ex hoc ipso est aliquod malum quod contra ipsum est; et ideo cum
<lb/>poena non debeatur actui nisi quia malus est; decet ut ipse se vindicet puniendo
<lb/>peccatum quod contra ipsum commissum est. Secus autem est de homine; unde
<lb/>homo non debet punire quasi se vindicans, sed quasi Deum vindicans, si hoc ex
<lb/>officio habet. Unde dicitur Deut. 32, 35, secundum aliam litteram: «Mihi vindictam,
<lb/>et ego retribuam».
<lb/>Ad quintum dicendum, quod quantitas peccati ex duobus potest pensari; scilicet
<lb/>ex parte Dei, in quem peccatur; et sic infinitatem quamdam habet, prout offensa
<lb/>Dei est, quia quanto maior est qui offenditur, tanto culpa est gravior: vel ex
<lb/>parte boni quod corrumpitur per peccatum; et sic quantitas culpae finita est,
<lb/>scilicet inquantum est corruptio naturae; et ideo ad satisfactionem debitam
<lb/>requiritur actio hominis quae proportionetur quantitati culpae, inquantum corruptio
<lb/>quaedam est; et gratia, cuius virtus quodammodo infinita est, cum sufficiat
<lb/>ad merendum praemium infinitum, per quam satisfactio proportionatur
<lb/>quantitati culpae, prout offensa Dei est; et ideo ex se non sufficit homo ad
<lb/>satisfaciendum, quia ex se gratiam habere non potest. Nec tamen Deus crudelis
<lb/>est hanc satisfactionem exigens: quia quamvis gratiam habere non possit ex se,
<lb/>et ita nec satisfacere; potest tamen satisfacere per id quod Deus paratus est
<lb/>dare, scilicet per gratiam.
<lb/>Ad sextum dicendum, quod quantitas originalis et actualis mortalis peccati
<lb/>potest dupliciter attendi: vel quantum ad principium, vel quantum ad bonum
<lb/>quod per utrumque privatur. Principium autem actualis peccati voluntas propria
<lb/>est; principium autem originalis in isto, est origo eius vitiata; unde originale
<lb/>quodammodo est necessarium; sed actuale est omnino voluntarium: unde
<pb n="vol. 5, p. 38"/>
<lb/>plus habet de ratione culpae et vituperabilis. Bonum autem quod per actuale
<lb/>peccatum corrumpitur, est bonum huius personae, cui praeponderat bonum
<lb/>totius naturae, quod per originale corrumpitur; quia bonum gentis est divinius
<lb/>quam bonum unius hominis, ut dicitur 1 Ethic. Unde et originale
<lb/>peius erit quam actuale, ut sic possit dici, quod actuale est maior culpa, et originale
<lb/>maius malum.
<lb/>Actio autem satisfacientis, ut prius dictum est, proportionatur quantitati culpae
<lb/>ex parte boni quod per culpam corrumpitur: et cum omnis actio sit personae,
<lb/>quia actus singularium sunt, ideo ad satisfactionem pro actuali sufficit actus
<lb/>cuiuscumque hominis cum gratia divina; non autem ad satisfaciendum pro originali
<lb/>peccato, nisi actio illius hominis plus valeret quam totum bonum humanae
<lb/>naturae: et hoc non posset esse, si esset purus homo; et ideo oportuit esse
<lb/>Deum et hominem qui pro originali satisfaceret. Vel dicendum secundum
<lb/>quosdam, quod etiam pro actuali peccato non sufficit purus homo satisfacere
<lb/>nisi praesupposita satisfactione Christi, ex cuius passione etiam antiquorum
<lb/>patrum satisfactio efficax fuit, qui in fide eius salvabantur.
<lb/>Ad septimum dicendum, quod in peccato primi hominis persona corrupit naturam:
<lb/>unde illud peccatum potest dupliciter considerari: vel quantum ad corruptionem
<lb/>boni personalis; et sic primus homo pro eo satisfecit adiutorio gratiae
<lb/>Dei: vel inquantum fuit corruptio naturae, et sic pro eo Adam satisfacere non
<lb/>potuit, nec aliquis antiquorum patrum, nisi solum inquantum corruptio naturae
<lb/>in personam redundabat: ex hac enim parte originale peccatum in antiquis
<lb/>patribus per fidem, decimas, circumcisionem et sacrificia solvebatur: et ideo
<lb/>decedentes nondum ad visionem Dei admittebantur, nisi prius per satisfactionem
<lb/>Christi, naturae corruptio sanaretur.
<lb/>Ad octavum dicendum, quod ipsa reparatio humani generis aliquo modo
<lb/>mediantibus Angelis facta est: ipsi enim nasciturum dominum annuntiaverunt,
<lb/>ut dicitur Luc. 1. Non tamen sufficiebat Angelus reparationem perficere, quia
<lb/>satisfacere non poterat pro tota humana natura; nec etiam debebat, quia ipse
<lb/>non peccaverat: et ideo oportuit, ut dictum est Sup., in corp., quod per Deum
<lb/>hominem reparatio humani generis compleretur.
<lb/>Ad nonum dicendum, quod nulla creatura, in quantacumque bonitate crearetur,
<lb/>potest sufficere ad reparationem corruptionis humanae naturae per modum
<lb/>satisfactionis: cuius ratio potest esse triplex. Prima est, quia omnis creatura
<lb/>totum quod potest, pro se Deo debet: unde non relinquitur sibi ut pro alio
<lb/>satisfacere possit.
<lb/>Secunda, quia hoc requiritur in satisfactione, ut quod satisfaciens reddit, praeponderet
<lb/>ei quod per culpam ablatum est, vel saltem sit aequale illi. Quamvis
<lb/>autem aliqua natura creata sit vel possit esse melior natura humana; non
<lb/>tamen natura in aliqua persona creata considerata potest adaequare bonitatem
<lb/>totius naturae humanae: bonum enim humanae naturae quodammodo infinitum
<lb/>est per comparationem ad supposita, inquantum natura humana in infinitum
<pb n="vol. 5, p. 40"/>
<lb/>per generationem communicabilis est; bonum autem cuiuslibet naturae creatae
<lb/>et in se infinitum est, et finitur secundum quod consideratur in uno supposito
<lb/>determinato: et ideo cum actus sint suppositorum, non potest esse ut operatio
<lb/>alicuius creaturae valeat tantum quantum est totum bonum naturae humanae,
<lb/>ut possit esse digna satisfactio pro eius reparatione.
<lb/>Tertia est, quia, ut in 2 lib., dist. 19, quaest. 1, art. 4, dictum est, humana natura
<lb/>in prima sua conditione accepit quaedam per quae supra statum suis principiis
<lb/>congruentem elevabatur, sicut immortalitatem quamdam, quae erat gratiae,
<lb/>non naturae, et alia huiusmodi sibi ex pura liberalitate divina collata, quae per
<lb/>peccatum amisit. Unde eam reparare erat ad gradum superiorem ipsam elevare,
<lb/>in quo prius condita fuerat. Non est autem possibile elevare aliquam naturam
<lb/>ad gradum superiorem nisi ei qui naturas condidit, et earum gradus ordinavit:
<lb/>et ideo soli Deo possibile fuit naturam humanam reparare.
<lb/>ARTICULUS 3
<lb/><hi rend="bold">Utrum si homo non peccasset, Deus fuisset incarnatus</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod si homo non peccasset, Deus incarnatus fuisset. Ut enim dicitur
<lb/>Deuter. 32, 4, «Dei perfecta sunt opera». Sed perfectio non potest esse, nisi
<lb/>ultimum principio coniungatur, ut sic quasi quidam circulus concludatur, et
<lb/>alterius additio fieri non possit. Cum ergo ipse Deus sit primum, et homo sit
<lb/>ultima creaturarum, decuit ad perfectionem universi ut, etiamsi homo non peccasset,
<lb/>Deus homo fieret.
<lb/>2. Praeterea, «Humilitas est perfecta virtus», ut dicitur in Glossa super Matth. 3, 15
<lb/>super illud: «Sic decet nos implere omnem iustitiam». Sed omnis perfectio Deo
<lb/>attribuenda est. Ergo ipse perfectissimam humilitatem habet. Perfectissimus autem
<lb/>gradus humilitatis est ut aliquis se inferiori vel coniungat vel subiiciat. Ergo
<lb/>decuisset ut Deus aliquam creaturam assumeret, etiamsi homo non peccasset.
<lb/>3. Item, Rom. 1, 20: «Invisibilia Dei, per ea quae facta sunt, intellecta conspiciuntur».
<lb/>Sed potentia et sapientia et bonitas Dei sunt infinita. Ergo decuit,
<lb/>etiamsi homo non peccasset, ut in aliquo effectu manifestarentur. Sed potentia
<lb/>infinita non manifestatur nisi per effectum infinitum, nec sapientia infinita nisi
<lb/>per decorem infinitum, nec bonitas infinita nisi per communicationem infinitam.
<lb/>Cum ergo nulla creatura sit infinita, nec in ea sit infinitus decor resultans
<lb/>ex forma et proportione partium, nec iterum aliqua creatura communicationem
<lb/>boni infiniti recipiat; videtur quod etiam decuit, homine non peccante, uniri
<lb/>Deum homini, ut ex parte hominis ratio effectus esset, et ex parte Dei infinitas,
<lb/>et ex coniunctione divinae naturae ad creaturam infinitus decor resplenderet, et
<lb/>infinitum bonum ipsi naturae humanae communicaretur, scilicet persona
<lb/>increata quae in ea subsisteret.
<pb n="vol. 5, p. 42"/>
<lb/>4. Item, per peccatum non est in aliquo capacitas humanae naturae ampliata.
<lb/>Sed post peccatum humana natura inventa est capax tanti boni ut a Deo assumeretur
<lb/>in unitatem personae. Ergo et ante peccatum huius dignitatis capax
<lb/>fuit. Sed ad Deum, qui infinito amore diligit ea quae sunt, pertinet ut nullum
<lb/>bonum creaturae deneget cuius est capax. Ergo ipse humanam naturam assumpsisset,
<lb/>etiamsi homo non peccasset.
<lb/>5. Item, non est credendum quod homo ex peccato aliquod commodum reportaverit.
<lb/>Sed maxima dignitas humanae naturae est in hoc quod assumpta est in
<lb/>unitatem divinae personae. Ergo hoc per peccatum homo consecutus non est; et
<lb/>sic idem quod prius.
<lb/>6. Item, cum homo ad beatitudinem creatus sit, ante peccatum totus homo beatificabilis
<lb/>erat. Sed beatitudo hominis quantum ad partem sensitivam erit in
<lb/>aspectu humanitatis assumptae, quantum vero ad partem intellectivam in contuitu
<lb/>Deitatis assumentis: sic enim «ingredietur homo et egredietur», ut
<lb/>Augustinus exponit «ut pascua inveniat», Ioan. 10, 9.
<lb/>Ergo etiamsi homo non peccasset, humanitas a Deo assumpta fuisset.
<lb/>7. Praeterea, Bernardus exponens id quod dicitur Ionae 1, 1:
<lb/>«Si propter me orta est tempestas» etc., dicit, quod diabolus vidit rationalem
<lb/>creaturam assumendam in unitatem personae Filii Dei et invidit, et haec invidia
<lb/>fuit causa casus eius, et movens ipsum ad tentandum hominem. Si autem
<lb/>Incarnatio non fuisset nisi homine peccante, non instigasset diabolus hominem
<lb/>ad peccandum: quia per hoc promovisset eum ad bonum quod ei invidebat.
<lb/>Ergo etiamsi homo non peccasset, Deus fuisset incarnatus.
<lb/>SED CONTRA, Augustinus in libro de verbis Apostoli, exponens illud
<lb/>Matth. 18, 2: «Venit Filius hominis quaerere et salvum
<lb/>facere quod perierat», dicit: «Si homo non peccasset, Filius hominis non venisset».
<lb/>Sed ibi Dominus loquitur de adventu in carnem. Ergo si homo non peccasset,
<lb/>Filius Dei non esset incarnatus.
<lb/>Item, 1 Tim., 1, 15: «Christus Iesus venit in hunc mundum peccatores salvos
<lb/>facere». Ubi Glossa Augustini dicit, quod nulla causa fuit domino Christo
<lb/>veniendi, nisi peccatores salvos facere. «Tolle vulnera, tolle morbos, et nulla est
<lb/>causa medicinae». Sed remota causa removetur effectus. Ergo si peccatum non
<lb/>fuisset, Filius Dei non fuisset incarnatus.
<lb/>Praeterea, Apostolus dicit Hebr. 2, 14: «Quia pueri communicaverunt carni et
<lb/>sanguini, et ipse similiter communicavit eisdem, ut per mortem destrueret eum
<lb/>qui habebat mortis imperium». Sed mors per peccatum in hunc mundum intravit,
<lb/>Rom. 5. Ergo si peccatum non fuisset, per Incarnationem Deus carni et sanguini
<lb/>non communicasset.
<lb/>Praeterea, Gregorius dicit (in benedictione cerei paschalis):
<lb/>«Nihil nobis nasci profuit, nisi redimi profuisset». Sed redemptio non fuisset,
<lb/>nisi peccati servitus fuisset. Ergo si peccatum non fuisset, Filius Dei temporaliter
<lb/>natus non fuisset.
<pb n="vol. 5, p. 44"/>
<lb/><hi rend="bold">Solutio</hi>
<lb/>Respondeo dicendum, quod huius quaestionis veritatem solus ille scire potest
<lb/>qui natus et oblatus est, quia voluit. Ea enim quae ex sola Dei voluntate dependent,
<lb/>nobis ignota sunt, nisi inquantum nobis innotescunt per auctoritates sanctorum,
<lb/>quibus Deus suam voluntatem revelavit: et quia in canone Scripturae et
<lb/>dictis sanctorum expositorum, haec sola assignatur causa Incarnationis,
<lb/>redemptio scilicet hominis a servitute peccati; ideo quidam probabiliter dicunt,
<lb/>quod si homo non peccasset, Filius Dei homo non fuisset: quod etiam ex verbis
<lb/>Leonis papae in sermone de Trinitate expresse habetur. «Si enim», inquit,
<lb/>«homo ad imaginem et similitudinem Dei factus, in suo honore mansisset,
<lb/>Creator mundi creatura non fieret, aut sempiternus temporalitatem subiret, aut
<lb/>aequalis Deo Patri Dei Filius formam servi assumeret». Item Augustinus in
<lb/>oratione ad beatam Virginem: «Ut quid enim nescium peccati pro peccatoribus
<lb/>pareres, si deesset qui peccasset? Aut quid mater fieres Salvatoris, si nulla esset
<lb/>indigentia salutis?». Item super illud Matth. 1, 25: «Ipse enim salvum faciet
<lb/>populum suum», Augustinus: «Si homo non peccasset, virgo non peperisset».
<lb/>Alii vero dicunt, quod cum per Incarnationem Filii Dei non solum liberatio a
<lb/>peccato, sed etiam humanae naturae exaltatio, et totius universi consummatio
<lb/>facta sit; etiam peccato non existente, propter has causas Incarnatio fuisset: et
<lb/>hoc etiam probabiliter sustineri potest.
<lb/>AD OBIECTA
<lb/>Ad primum ergo dicendum, quod universum perficitur in coniunctione ultimi ad
<lb/>principium primum; non tamen oportet quod in coniunctione quae est in unitate
<lb/>personae, sed in coniunctione quae est per ordinem ad finem.
<lb/>Ad secundum dicendum, quod aliquid pertinet ad perfectionem hominis quod
<lb/>omnino derogat perfectioni Dei. Unde quamvis humilitas sit perfecta virtus in
<lb/>homine, non tamen oportet ut in Deo ponatur, si proprie sumatur humilitas,
<lb/>quod patet ex speciebus superbiae quae ei opponuntur, quarum prima est, cum
<lb/>bonum quod habet quis tribuit sibi: hoc quidem in homine vitium est, quia nihil
<lb/>habet a se; sed in Deo summae perfectionis est, qui nihil habet ab extrinseco.
<lb/>Ad tertium dicendum, quod in productione minimae creaturae manifestatur infinita
<lb/>potentia, sapientia et bonitas Dei: quia quaelibet creatura ducit in cognitionem
<lb/>alicuius primi et summi, quod est infinitum in omni perfectione. Nec
<lb/>oportet ut potentia infinita per effectum infinitum manifestetur nec bonitas infinita
<lb/>per communicationem infinitam; sed sufficit ad ostendendum bonitatem
<lb/>infinitam hoc quod unicuique iuxta suam capacitatem largitur.
<lb/>Ad quartum dicendum, quod capacitas alicuius creaturae potest intelligi dupliciter;
<lb/>vel secundum potentiam naturalem, quae pertinet ad rationem seminalem;
<lb/>et sic nullam capacitatem creaturae vacuam Deus dimittit in genere,
<lb/>quamvis capacitas alicuius creaturae particularis non impleatur propter aliquod
<pb n="vol. 5, p. 46"/>
<lb/>impedimentum: vel secundum potentiam obedientiae, secundum quod
<lb/>quaelibet creatura habet ut ex ea possit fieri quod Deus vult; et hoc modo in
<lb/>natura humana est capacitas huius dignitatis, ut in unitatem divinae personae
<lb/>assumatur. Nec oportet quod omnem talem capacitatem adimpleat; sicut non
<lb/>oportet quod Deus faciat quidquid potest, sed quod congruit ordini sapientiae
<lb/>eius.
<lb/>Ad quintum dicendum, quod, sicut dicit Apostolus Rom. 5, 20, «Ubi abundavit
<lb/>delictum, superabundavit et gratia». Unde non est inconveniens ut aliquod
<lb/>bonum Deus ex peccato eliciat quod sine peccato non fuisset, ut patet in multis
<lb/>virtutibus, ut in patientia, poenitentia, et huiusmodi; et ita etiam ex peccato
<lb/>hominis hoc optimum Deus potuit elicere, ut Dei Filius incarnaretur: propter
<lb/>quod dicit Gregorius (in benedictione cerei paschalis): «O felix
<lb/>culpa, quae talem ac tantum meruit habere Redemptorem».
<lb/>Ad sextum dicendum, quod beatitudo totius hominis est ex ipsa Divinitate in
<lb/>quam virtus intellectus immediate fertur, ex quo redundat gloria in inferiores
<lb/>partes animae, et in ipsum corpus: in visione autem humanitatis Christi erit
<lb/>quoddam gaudium accidentale, sicut etiam in victoria passionis eius: et tamen
<lb/>constat apud omnes quod si homo non peccasset, Christus passus non fuisset.
<lb/>Ad septimum dicendum, quod si etiam ponatur quod diabolus praeviderit rationalem
<lb/>creaturam a Filio Dei assumendam, non tamen oportet quod praeviderit
<lb/>antecedentia ad ipsam; sicut etiam, ut ibidem Bernardus dicit, praevidit se futurum
<lb/>principem malorum, quod per suum casum consecutus est, et tamen suum
<lb/>casum non praevidit, ut in 2 lib. dist. 4 dictum est.
<lb/>Ad ea vero quae in contrarium obiiciuntur, potest responderi secundum aliam
<lb/>opinionem, quod auctoritates illae loquuntur de adventu in carnem passibilem
<lb/>ad redimendum (redemptio enim non fuisset, nisi servitus peccati praecessisset)
<lb/>et non de adventu in carnem simpliciter.
<lb/>ARTICULUS 4
<lb/><hi rend="bold">Utrum decuerit Deum tantum differre Incarnationem suam</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod Filius Dei non debuerit suam Incarnationem tantum differre.
<lb/>Tempus enim Incarnationis dicitur tempus plenitudinis: ad Galat. 4, 4: «Cum
<lb/>venit plenitudo temporis, misit Deus Filium suum». Sed plenitudo perfectionem
<lb/>importat. Cum ergo perfectio universi consummata sit die septima, ut dicitur
<lb/>Gen. 2, 2, videtur quod tunc debuit Filius Dei incarnari.
<pb n="vol. 5, p. 48"/>
<lb/>2. Item, amor causat donum, et celeritatem doni. Sed Deus ex maxima caritate
<lb/>incarnatus est. Ergo videtur quod non debuerit tantum Incarnationem differre.
<lb/>Prima probatur per id quod dicitur Prov. 3, 28: «Ne dicas amico tuo: vade et
<lb/>revertere, et cras dabo, cum statim possis dare». Secundum per hoc quod dicitur
<lb/>Hier. 31, 3: «In caritate perpetua dilexi te; ideo attraxi te miserans».
<lb/>3. Item, quanto plus differtur medicina, tanto periculosius invalescit morbus.
<lb/>Sed sapientis medici est ut morbi periculum evitet. Ergo videtur quod
<lb/>Incarnationem suam Dei Filius accelerare debuerit.
<lb/>4. Item, 1 Tim. 2, 4 dicitur quod vult Deus omnes homines salvos fieri. Sed si
<lb/>Christus ante incarnatus fuisset, multis ad salutem magis via patuisset, ut dicitur
<lb/>Matth. 11, 21: «Si in Tyro et Sidone factae fuissent virtutes quae factae sunt
<lb/>in te, olim poenitentiam egissent». Ergo videtur quod Deus ante incarnari
<lb/>debuerit.
<lb/>5. Praeterea, ut Boetius dicit in libro 3 De consolatione, natura a
<lb/>perfectioribus initium sumit. Sed opus Dei non est minus ordinatum quam opus
<lb/>naturae. Cum ergo perfectissimum in operibus Dei sit Incarnatio, videtur quod
<lb/>circa principium Deus incarnari debuerit.
<lb/>SED CONTRA, perfectio gratiae magis assimilatur perfectioni gloriae quam perfectioni
<lb/>naturae. Sed perfectio gratiae Incarnationi debetur, ut dicit Ioan. 1, 17:
<lb/>«Gratia et veritas per Iesum Christum facta est». Cum ergo perfectio gloriae
<lb/>fini saeculorum debeatur, perfectio vero naturae principio, videtur quod versus
<lb/>finem saeculorum magis quam circa principium Deus incarnari debuerit.
<lb/>Praeterea, Augustinus dicit: «Institutum est ut iam pactae sponsae
<lb/>non statim tradantur, ne vilem habeat maritus datam, quam non suspiravit
<lb/>sponsus dilatam». Sed hoc beneficium, scilicet Incarnationis, debet homo maxime
<lb/>carum habere. Ergo decuit ut humanum genus ipsum dilatum suspiraret.
<lb/>Praeterea, perfectio fini debetur. Sed tempus Incarnationis est tempus perfectissimum:
<lb/>quia in eo Dominus temporis natus est, unde etiam tempus plenitudinis
<lb/>dicitur. Ergo videtur quod versus finem temporis incarnari debuerit.
<lb/><hi rend="bold">Solutio</hi>
<lb/>Respondeo dicendum, quod Incarnationi tempus congruissimum temporum
<lb/>dispensator elegit: Omnia enim tempus habent, ut habetur Eccle. 3. Haec
<lb/>autem congruitas non plene a nobis potest cognosci, quod non omnium temporum
<lb/>proportiones cognoscimus; sed tamen possunt plures rationes congruitatis
<lb/>assignari quare hoc tempus ad Incarnationem elegerit.
<lb/>Prima, quia homo per superbiam peccaverat; unde oportebat quod per humilitatem
<lb/>repararetur; ad quam exigebatur ut defectum suum cognosceret in virtute,
<lb/>et in cognitione. Defectus autem cognitionis innotuit homini tempore legis
<pb n="vol. 5, p. 50"/>
<lb/>naturae, quo tempore multi (lumine naturalis rationis non obstante) in pessimos
<lb/>errores idolatriae prolapsi sunt, et in nefandissima opera. Defectus autem
<lb/>virtutis proprie innotuit homini tempore legis scriptae: quia tunc per legem eruditus,
<lb/>nondum tamen peccati iugum excutere potuit. Et ideo oportuit quod post
<lb/>ista duo tempora quasi praeparatoria Deus homo fieret, ut in solo Deo spes
<lb/>salutis haberetur.
<lb/>Secunda ratio est, quia naturalis ordo est ut ab imperfecto ad perfectum veniatur.
<lb/>Perfectissimum autem in operibus Dei est ipsa Incarnatio, per quam creatura
<lb/>Deo unitur in unitate personae; et ideo oportuit ut non in principio humani
<lb/>generis, sed postmodum versus finem saeculorum compleretur, ut sic prius esset
<lb/>quod animale, est, deinde quod spirituale est, 1 Corinth. 15. Et hanc causam
<lb/>Augustinus assignat in lib. 83 Quaestionum, quaest. 42, dicens: «Sicut absurdus
<lb/>esset qui iuvenilem tantum vellet aetatem esse in homine; evacuaret enim
<lb/>pulchritudines quae ceteris aetatibus suas vices atque ordines gerunt; sic
<lb/>absurdus est qui ipsi universo humano generi unam aetatem desiderat; nam et
<lb/>ipsum, tamquam unus homo, suas aetates agit; nec oportuit venire divinitus
<lb/>magistrum, cuius imitatione in mores optimos formaretur, nisi in tempore iuventutis».
<lb/>Et ideo Apostolus ad Gal. 3, dicit, homines sub lege quasi sub paedagogo
<lb/>parvulos custoditos, donec veniret qui per Prophetas promissus erat.
<lb/>Tertia ratio est, quia distantia a principio facit debilitatem in effectu: unde et
<lb/>propter longe distare a principio, aliquae res perpetuum esse non possunt retinere,
<lb/>ut maneant semper eaedem secundum numerum. Unde si hoc maximum
<lb/>remedium Incarnationis in principio saeculorum fuisset, procedente tempore,
<lb/>effectus eius in homines minus carus fuisset, refrigescente caritate: et ideo a
<lb/>principio generis humani indita est mentibus hominum lex naturalis, per quam
<lb/>homines Deo subiecti essent: postmodum vero invalescente consuetudine peccatorum,
<lb/>lex naturalis adeo tenebrata est in pluribus, ut iam non videretur ad
<lb/>regimen humani generis sufficere; et ideo tunc additum est aliud remedium, scilicet
<lb/>vetus lex, et ea quae ad ipsam pertinent: qua etiam processu temporis in
<lb/>hominum cordibus debilitata, oportuit aliud perfectius remedium per Incarnationem
<lb/>apponi usque ad tempus illud, cum multorum caritas refrigescet, et tunc
<lb/>succedet per secundum adventum visio fidei, et status gloriae statui praesentis
<lb/>ecclesiae: et ideo dicit Dionysius, 3 cap. caelest. Hierar., quod sicut se habet
<lb/>hierarchia legis ad nostram hierarchiam, ita se habet nostra ad caelestem.
<lb/>AD OBIECTA
<lb/>Ad primum ergo dicendum, quod est triplex perfectio, scilicet naturae, gratiae,
<lb/>et gloriae. Perfectio autem naturae est quae fuit in principio saeculorum; perfectio
<lb/>vero gloriae erit in fine saeculorum: et quia perfectio gratiae media est
<lb/>inter utramque, ideo Christus, per quem gratia facta est, circa medium saeculorum
<lb/>venit: unde dicitur Habac. 3, 2: «In medio annorum notum facies».
<pb n="vol. 5, p. 52"/>
<lb/>Ad secundum dicendum, quod amor discretioni coniunctus non facit accelerare
<lb/>donum, antequam expediat ei cui datur. Non autem expediebat humano generi
<lb/>hoc donum accipere, antequam experimento disceret quantum eo indigebat, ut
<lb/>sic acceptum carius haberet.
<lb/>Ad tertium dicendum, quod aliter est in morbo spirituali quam corporali: ad
<lb/>sanationem enim corporalis morbi non exigitur ut infirmus vim medicinae et
<lb/>periculum morbi cognoscat; quod tamen maxime est necessarium in morbi spiritualis
<lb/>sanatione, quia per humilitatem et contritionem spiritus sanatur: et
<lb/>ideo quamvis medicina corporalis non differatur, medicina tamen spiritualis
<lb/>differri potest. Nec tamen ita dilata est ut a principio penitus deesset: quia
<lb/>quamdiu fuit morbus, fuit medicina morbi, ut Hugo de S. Victore dicit,
<lb/>quamvis illa medicina non sit omnino sufficiens: sic enim et
<lb/>medicus corporali aegroto praeparatoria quaedam medicamenta praebet, antequam
<lb/>perfectam medicinam det: et hic etiam fuit processus Dei in sanatione
<lb/>humani generis.
<lb/>Ad quartum dicendum, quod nullus eorum qui praeordinati erant ab aeterno,
<lb/>etiam ante Christi Incarnationem periit, nec etiam aliquis non praedestinatus,
<lb/>quandocumque Incarnatio fuisset, salvatus esset. Si tamen aliquod remedium
<lb/>praeberetur non praedestinato, quod praedestinato datur, scilicet finalis gratia;
<lb/>ille etiam salvaretur. Sed tamen hoc antecedens est incompossibile ei quod est
<lb/>eum non esse praedestinatum: unde sic est vera ista: Si Christus praedicasset
<lb/>alicui praescito, ille poenitentiam egisset, sicut ista: Si gratia sibi daretur, poenitentiam
<lb/>ageret. Sed utriusque antecedens est incompossibile praescientiae
<lb/>condemnationis: et ideo quaerere quare Christus illi non praedicavit, vel quare
<lb/>gratiam illi non apposuit, est idem quod quaerere praedestinationis causam,
<lb/>quae nulla est nisi voluntas Dei.
<lb/>Ad quintum dicendum, quod perfectum simpliciter praecedit imperfectum; sed
<lb/>accipiendo perfectum et imperfectum circa idem, imperfectum praecedit perfectum:
<lb/>quia motus est de imperfecto ad perfectum; et hoc fit aliquo perfecto agente,
<lb/>quod oportet prius esse: et ideo in humano genere prius fuit adhibita imperfecta
<lb/>medicina quam perfecta ab ipso perfecto Deo, qui est perfectionis princeps, ut dicit Dionysius.
<pb n="vol. 5, p. 54"/>
<lb/><hi rend="bold">QUAESTIO 2</hi>
<lb/>Deinde quaeritur de assumente carnem; et circa hoc quaeruntur quinque;
<lb/>1. Utrum una persona possit assumere carnem alia non assumente; 2. Si sic,
<lb/>quare magis Filius carnem assumpsit; 3. Utrum Pater vel Spiritus Sanctus
<lb/>potuerunt vel possint carnem assumere; 4. Si sic, utrum potuerunt eamdem
<lb/>numero humanam naturam assumere; 5. Utrum una persona possit duas numero
<lb/>humanas naturas assumere.
<lb/>ARTICULUS 1
<lb/><hi rend="bold">Utrum una persona sine alia possit carnem assumere</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod una persona sine alia non possit carnem assumere. Damascenus
<lb/>enim dicit quod in divinis omnia sunt
<lb/>unum praeter ingenerationem, generationem, et processionem. Sed Incarnatio
<lb/>nullum horum est. Ergo Incarnatio communis est tribus.
<lb/>2. Item, sicut est una essentia trium personarum, ita una operatio divina. Sed assumere
<lb/>carnem est quaedam operatio divina. Ergo est communis tribus personis.
<lb/>3. Item, Damascenus dicit, quod tota natura divina in una
<lb/>suarum hypostasum incarnata est. Sed quidquid dicitur de natura, commune est
<lb/>tribus. Ergo Incarnatio communis est tribus personis.
<lb/>4. Item, quaecumque sunt unum secundum substantiam simplicem, cuicumque
<lb/>unitur unum, et reliquum. Sed tres personae sunt unum secundum substantiam,
<lb/>quae est communis, et simplex. Ergo si carni unitur Filius, necessario et carni
<lb/>unitur Pater.
<lb/>5. Item, maior est unio quae est per gratiam unionis quam quae est per gratiam
<lb/>adoptionis. Sed in unione per gratiam adoptionis non unitur menti una persona
<lb/>sine alia. Ergo nec una persona assumpsit carnem sine alia.
<lb/>IN CONTRARIUM videtur quod Dionysius ea quae ad Incarnationem
<lb/>pertinent, computat inter ea quae sunt de discreta theologia. Haec autem
<lb/>sunt quae uni personae conveniunt sine alia. Ergo Incarnatio convenit uni personae
<lb/>sine alia, et non omnibus.
<lb/>Item, Incarnatio includit in suo intellectu missionem, ut in littera dicitur. Sed ad
<lb/>hoc quod una persona mittatur, non sequitur quod omnes mittantur. Ergo una
<lb/>persona sine alia incarnari potest.
<pb n="vol. 5, p. 56"/>
<lb/>Praeterea, maior est distinctio rei et rationis quam distinctio rationis tantum.
<lb/>Sed rationes diversarum rerum in divinis non distinguuntur nisi ratione; personae
<lb/>autem distinguuntur et re et ratione. Ergo maior est distinctio personarum
<lb/>in Deo quam rationum idealium. Sed Deus per unam rationem aliquid operatur
<lb/>quod non operatur per aliam: quia alia ratione facit hominem, et alia ratione
<lb/>facit equum, ut Augustinus ait. Ergo multo amplius una persona potest incarnari
<lb/>sine alia.
<lb/><hi rend="bold">Solutio</hi>
<lb/>Respondeo dicendum, quod quamvis tres personae sint unum in essentia, non
<lb/>tamen oportet quod si una coniungitur carni, quod etiam alia. Ad cuius evidentiam
<lb/>sciendum est, quod quando aliqua in aliquo coniunguntur, et in aliquo
<lb/>distinguuntur; tunc solum necessarium est ut simul coniungantur, quando
<lb/>coniunctio fit secundum id in quo communicant, sive illud sit idem numero, sive
<lb/>non; sicut patet quod homo et asinus communicant in animali: et ideo quidquid
<lb/>communicat cum asino in genere, communicat etiam cum homine; sed quia
<lb/>homo et asinus differentiis specificis distinguuntur, non oportet quod quidquid
<lb/>convenit cum asino in differentia specifica, conveniat cum homine similiter: et
<lb/>ita etiam est in potentiis animae, quia omnes radicantur in essentia una numero:
<lb/>unde cum anima uniatur corpori dupliciter, et secundum essentiam, ut est
<lb/>forma eius, et secundum potentiam, ut est motor ipsius, vel operans per ipsum;
<lb/>necessarium est ut anima quae unitur oculo, et quantum ad essentiam animae,
<lb/>inquantum perficitur oculus in esse specifico, et secundum rationem visivae
<lb/>potentiae, prout efficitur instrumentum videndi, coniungatur etiam linguae
<lb/>quantum ad essentiam animae, non quantum ad rationem potentiae eiusdem:
<lb/>eadem enim essentia animae quae est in oculo, est in lingua; sed ibi secundum
<lb/>potentiam visivam, hic secundum potentiam gustativam: et, quod plus est, aliqua
<lb/>potentia est quae nulli parti corporis coniungitur quantum ad rationem
<lb/>potentiae, ut intellectus, sed solum quantum ad rationem essentiae.
<lb/>Dico ergo, quod tres personae distinguuntur quidem in personalitate, sed conveniunt
<lb/>in natura. Unde quidquid uniretur Filio in natura, de necessitate uniretur
<lb/>Patri; non autem oportet, si aliquid uniatur Filio in persona, quod uniatur
<lb/>Patri. Non enim ponimus Incarnationem Filii esse hoc modo, ut sit unio facta in
<lb/>natura, sed solum in persona: et ideo non oportet quod ponamus Patrem incarnatum,
<lb/>sicut non oportet quod si potentia visiva sit actus corporis, intellectus
<lb/>sit actus corporis, quamvis conveniant in una essentia animae.
<pb n="vol. 5, p. 58"/>
<lb/>AD OBIECTA
<lb/>Ad primum ergo dicendum, quod Incarnatio includit in se unum illorum trium:
<lb/>quia Incarnatio dicit unionem in persona Filii, cuius personalis proprietas est
<lb/>generatio.
<lb/>Ad secundum dicendum, quod assumere duo importat, scilicet actionem et terminum
<lb/>unionis: dicitur enim assumere, quasi ad se sumere. Quidquid ergo
<lb/>actionis importatur in hoc verbo, totum est commune tribus: verum enim est
<lb/>dicere, quod tota Trinitas univit humanam naturam Filio in persona. Sed terminus
<lb/>unionis est solum persona Filii, et non Patris: et ideo Filius carnem assumpsit,
<lb/>et non Pater nec Spiritus Sanctus.
<lb/>Ad tertium dicendum, quod de natura non dicitur Incarnatio secundum se, sed
<lb/>ratione personae, secundum quod tota natura divina incarnata est in una persona
<lb/>Filii; et ideo non oportet quod incarnari de tribus dicatur: hoc enim est
<lb/>necessarium in illis quae dicuntur de natura ratione ipsius naturae, non de illis
<lb/>quae dicuntur de natura ratione personae: et hoc propter identitatem essentiae
<lb/>et personae; sicut essentia divina est persona Filii, non tamen persona Patris
<lb/>est persona Filii.
<lb/>Ad quartum dicendum, quod si esset unio in substantia vel natura, sequeretur
<lb/>quod tres personae essent incarnatae, si una incarnaretur; nunc vero non est
<lb/>unio facta in natura, ut scilicet ex divina et humana fiat unum: sed in persona,
<lb/>ut sit una persona in humanitate et Divinitate subsistens: et ideo ratio non procedit,
<lb/>ut ex praedictis patet.
<lb/>Ad quintum dicendum, quod in unione quae est per gratiam adoptionis, consideratur
<lb/>unio per operationem tantum, quia scilicet Deus aliquem effectum in
<lb/>nobis operatur: et quia operatio est communis tribus, ideo oportet quod etiam
<lb/>unio illa communis sit; quamvis secundum quod ille effectus appropriatur uni
<lb/>personae vel alii, dicatur in mentem mitti Filius vel Spiritus Sanctus. Sed in hac
<lb/>singulari unione Divinitatis ad humanitatem non tantum notatur ex parte Dei
<lb/>operatio vel efficientia, sed etiam terminus, ut dictum est: et ideo non est simile.
<lb/>ARTICULUS 2
<lb/><hi rend="bold">Utrum magis fuerit conveniens Filium incarnari</hi>
<lb/><hi rend="bold">vel Patrem vel Spiritum Sanctum</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod non magis fuit conveniens Filium incarnari quam Patrem vel
<lb/>Spiritum Sanctum. Sicut enim in mysterio Incarnationis monstrata est sapientia
<lb/>in decentia reconciliationis, ita etiam monstrata est potentia in hoc quod in
<pb n="vol. 5, p. 60"/>
<lb/>infinitum distantia coniuncta sunt, et etiam bonitas in hoc quod non despexit
<lb/>proprii plasmatis infirmitatem, sicut dicit Damascenus. Sed
<lb/>sicut sapientia attribuitur Filio, ita bonitas Spiritui Sancto, et potentia Patri.
<lb/>Ergo non decebat magis Filium incarnari quam Patrem vel Spiritum Sanctum.
<lb/>2. Item, victoria potentiae attribuitur. Sed per Incarnationem secuta est de
<lb/>hoste victoria. Ergo Incarnatio magis decebat Patrem, cui appropriatur
<lb/>potentia.
<lb/>3. Item, recreatio respondet creationi. Sed creatio appropriatur Patri; unde cum
<lb/>dicitur Gen. 1: «In principio creavit Deus caelum et terram», Deus crean
<lb/>exponitur Pater. Ergo et Incarnatio, per quam recreatio facta est, Patri potissime
<lb/>conveniet.
<lb/>4. Item, Incarnatio ordinata est ad hoc ut nos adoptionem filiorum reciperemus,
<lb/>ad Gal. 4. Sed adoptare, proprium Patris est. Ergo Patrem decebat incarnari.
<lb/>5. Item, videtur quod magis congruum fuerit Spiritum Sanctum incarnari.
<lb/>Eorum enim quae magis vicina sunt, decentior est coniunctio. Sed Spiritus
<lb/>Sanctus est persona magis nobis vicina, ut dicit Augustinus. Ergo Spiritum
<lb/>Sanctum magis decebat incarnari quam Filium.
<lb/>6. Praeterea, Incarnatio processit ex maxima caritate Dei quam ad nos habuit.
<lb/>Sed caritas est proprie Spiritus Sanctus; vel etiam appropriate, si essentialiter
<lb/>sumatur. Ergo Spiritum Sanctum potissime decebat incarnari.
<lb/>SED CONTRA, in mente nostra sunt tria, tres personas repraesentantia: scilicet
<lb/>mens, quae repraesentat Patrem; notitia, quae est verbum mentis repraesentans
<lb/>Filium; et amor, qui repraesentat Spiritum Sanctum. Sed inter haec tria verbum
<lb/>mentis maxime est corporale, secundum quod per vocem exterius sonat. Ergo et
<lb/>Incarnatio convenientissime Verbum aeternum decuit, quod est ipse Filius Dei.
<lb/>Item, secundum Philosophum, id quod est primum in
<lb/>unoquoque genere, est causa eorum quae sunt post. Sed filiatio primo in Filio
<lb/>Dei invenitur sicut et paternitas in Deo Patre, ex quo omnis paternitas in caelo
<lb/>et in terra nominatur, Ephes. 3. Ergo convenientissime Filius Dei incarnatus
<lb/>est, ut per ipsum adoptionem filiorum Dei reciperemus.
<lb/>Praeterea, decentissima est coniunctio sapientiae et humilitatis; unde Prov. 11, 2:
<lb/>«Ubi humilitas, ibi sapientia». Sed sapientia appropriatur Filio. Ergo ipsum
<lb/>maxime decuit humilitas Incarnationis.
<pb n="vol. 5, p. 62"/>
<lb/><hi rend="bold">Solutio</hi>
<lb/>Respondeo dicendum, quod decentia Incarnationis Filii potest attendi et ex propriis,
<lb/>et ex appropriatis eius. In propriis autem ipsius possunt considerari quatuor,
<lb/>scilicet quod Filius est, quod verbum est, quod imago, quod media in
<lb/>Trinitate persona. Secundum autem quod imago, convenientiam habet cum eo
<lb/>qui reparandus erat, scilicet cum homine, qui ad imaginem Dei factus est,
<lb/>Gen. 1; unde decuit ut imago imaginem assumeret, increata creatam. Secundum
<lb/>autem quod Filius est, convenit ad modum reparationis, quae expleta est per
<lb/>Incarnationis et passionis mysteria: secundum enim quod ex alio est, quod quidem
<lb/>sibi et Spiritui Sancto commune est, notatur auctoritas Patris respectu
<lb/>ipsius: unde convenit sibi ad Patrem, et deprecatio, et satisfactio, et alia huiusmodi,
<lb/>quae in Patre auctoritatem demonstrant. Sed secundum quod in Filio
<lb/>intelligitur determinatus modus originis, convenit sibi nasci, ut qui in Divinitate
<lb/>est Dei Filius, in humanitate sit Virginis Filius, ut non sint plures Filii in
<lb/>Trinitate. Convenit etiam sibi, inquantum Filius naturalis est, ut per eum cuius
<lb/>est naturalis hereditas, alii in filios adoptentur, et coheredes fiant. Sed inquantum
<lb/>Verbum est, congruentiam habet ad officium praedicationis et doctrinae:
<lb/>quia verbum manifestat dicentem, et ipse manifestavit Patrem, Ioan. 17, 6:
<lb/>«Pater, manifestavi nomen tuum hominibus». Inquantum vero est media in
<lb/>Trinitate persona, congruit ad ultimum effectum, qui est reconciliatio hominis
<lb/>ad Deum; decet enim ut qui est medius, etiam sit mediator.
<lb/>Inveniuntur etiam quatuor Filio appropriata: scilicet sapientia et virtus ab
<lb/>Apostolo, 1 Corinth. 1, 24: «Christum Dei virtutem et Dei sapientiam»: aequalitas
<lb/>ab Augustino; species et pulchritudo ab Hilario. Inquantum autem sapientia
<lb/>est, congruit ad restaurationem: quia decet ut quae in sapientia facta sunt,
<lb/>per sapientiam restaurentur; et etiam servituti a qua homo liberandus erat, qui
<lb/>in eam seductus quodammodo devenerat: et ideo decebat ut per sapientiam a
<lb/>seductore liberaretur. Ipse etiam homo peccavit per appetitum scientiae: unde
<lb/>per sapientiam liberandus erat. Inquantum autem est virtus et brachium Patris,
<lb/>congruit ad victoriam de hoste capiendam; Luc. 1, 51: «Fecit potentiam in brachio
<lb/>suo». Inquantum vero est aequalitas, congruit etiam morbo qui sanandus
<lb/>erat: uterque enim, scilicet homo et diabolus, peccaverat, appetendo aequalitatem;
<lb/>ille potentiae, iste scientiae. Inquantum vero species et pulchritudo est,
<lb/>congruit reparationi, ut per ipsum deturpatio imaginis per peccatum inducta
<lb/>amoveatur.
<lb/>Patri vero non convenit Incarnatio, praecipue propter proprietatem innascibilitatis:
<lb/>non enim decet ut qui in Deitate est Pater, in humanitate sit Filius: sic
<lb/>enim Filius Dei Patris esset nepos Virginis, si ipsa Virgo mater esset Dei Patris.
<lb/>Similiter etiam nec Spiritui Sancto convenit, ne Filii nomen in plures personas
<lb/>transferatur.
<pb n="vol. 5, p. 64"/>
<lb/>AD OBIECTA
<lb/>Ad primum ergo dicendum, quod in Incarnatione ostenduntur sapientia, potentia
<lb/>et bonitas; et ideo efficientia Incarnationis toti Trinitati attribuitur; sed tamen
<lb/>opus quod Deo incarnato debebatur, per Filium expleri decuit, rationibus dictis
<lb/>in corpore huius articuli: et ideo tota Trinitas carnem soli Filio univit.
<lb/>Ad secundum dicendum, quod potentis non est ut per potentiam minus potentem
<lb/>vincat: hoc enim videtur violentum, et non laudabile, sed per iustitiam et
<lb/>sapientiam: et ideo per Filium debuit Pater hostem vincere. Vel dicendum, quod
<lb/>quamvis potentia attribuatur Patri, eo quod ipse est principium totius Deitatis,
<lb/>tamen Filius etiam dicitur virtus Patris, per quam in creatura operatur: unde et
<lb/>brachium Patris dicitur, ut exponit Gregorius illud Iob 40: «si habes brachium
<lb/>sicut Deus»; et ideo decenter per Filium Deus Pater diabolum
<lb/>vicit.
<lb/>Ad tertium dicendum, quod tria opera tribus personis appropriantur: creatio,
<lb/>quasi prima, Patri, qui est principium non de principio: glorificatio, quae est
<lb/>ultimus finis, Spiritui Sancto, ratione bonitatis: recreatio, quae media est, Filio,
<lb/>qui est media in Trinitate persona.
<lb/>Ad quartum dicendum, quod quamvis Patris sit adoptare, tamen decenter nos
<lb/>per Filium adoptavit, cuius est hereditas; ut sic per verum heredem ipsa adoptatio
<lb/>acceptaretur, et firma ostenderetur; et ut Filii adoptivi haberent verum
<lb/>Filium ducem, quem imitarentur illi quos praescivit conformes fieri imagini
<lb/>Filii sui, ut ipse sit primogenitus in multis fratribus: Rom. 8.
<lb/>Ad quintum dicendum, quod Spiritus Sanctus dicitur persona maxime vicina
<lb/>nobis propter caritatem, per quam nobis omnia dona donantur; sed Filius est
<lb/>magis nobis vicinus quantum ad congruentiam Incarnationis, rationibus dictis.
<lb/>Ad sextum dicendum, quod caritas Dei est causa Incarnationis: et ideo causalitas
<lb/>Incarnationis, quamvis sit communis tribus personis, appropriatur tamen
<lb/>Spiritui Sancto, ut infra dicetur, dist. 4: non tamen ex hoc sequitur quod
<lb/>Spiritus Sanctus debuerit incarnari.
<lb/>ARTICULUS 3
<lb/><hi rend="bold">Utrum Pater potuit carnem assumere, et etiam Spiritus Sanctus</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod Pater carnem assumere non potuerit. Quia, ut dicit Anselmus,
<lb/>minimum inconveniens est Deo impossibile. Sed si Pater
<lb/>carnem assumeret, sequeretur inconveniens, ut scilicet essent in Trinitate plures
<lb/>Filii, quod in confusionem quamdam vergeret personarum. Ergo Pater carnem
<lb/>assumere non potuit.
<pb n="vol. 5, p. 66"/>
<lb/>2. Item opposita non possunt iungi in eodem, etiam per miraculum. Sed in Patre
<lb/>est quaedam proprietas, quae dicitur innascibilitas, secundum quam dicitur
<lb/>non esse ex alio, cui nascibilitas opponitur. Ergo non potuit Pater de Virgine
<lb/>nasci, quod diceretur, si carnem assumeret.
<lb/>3. Item, ut in littera dicitur, Filii missio, est ipsa Incarnatio. Sed Patri non convenit
<lb/>mitti, ut in primo lib. habitum est. Ergo nec incarnari potest.
<lb/>4. Item, ab eo qui est infinitae misericordiae, semper optima expectanda sunt
<lb/>quae contingere possunt. Sed cum totus mundus per Incarnationem unius personae
<lb/>melioratus sit, si etiam Pater incarnaretur, multo amplius meliorabitur.
<lb/>Ergo si possibile est Patrem incarnari, hoc expectandum est, sicut et antiqui
<lb/>patres Incarnationem Filii expectaverunt: quod est omnino absurdum.
<lb/>5. Praeterea, non est maior Dei potentia quam sua voluntas, cum utrumque sit
<lb/>infinitum. Sed Pater nunquam voluit incarnari. Ergo nec incarnari potest.
<lb/>SED CONTRA, sicut dicit Anselmus, omnis necessitas et
<lb/>impossibilitas Deo est subiecta. Sed ei nihil est impossibile, cuius voluntati
<lb/>omnis impossibilitas subditur. Ergo Patrem incarnari non est impossibile.
<lb/>Item, eorum quae aeque distant, aeque possibilis est coniunctio. Sed humana
<lb/>natura aequaliter distat a tribus personis: distat enim a qualibet in infinitum.
<lb/>Ergo si potuit eam Filius assumere, potest et Pater.
<lb/>Praeterea, quidquid dignitatis convenit Filio, convenit et Patri. Sed posse assumere
<lb/>carnem est dignitatis in Filio. Ergo et Patri attribuendum est.
<lb/><hi rend="bold">Solutio</hi>
<lb/>Respondeo dicendum, quod cum in agentibus ex libertate voluntatis, executio
<lb/>potentiae sequatur imperium voluntatis et ordinem rationis, considerandum est,
<lb/>quando potentiae divinae aliquid ascribitur, utrum attribuatur potentiae secundum
<lb/>se consideratae; tunc enim dicitur posse illud de potentia absoluta: vel
<lb/>attribuatur sibi in ordine ad sapientiam et praescientiam et voluntatem eius:
<lb/>tunc enim dicitur posse illud de potentia ordinata. Ipsi ergo potentiae absolutae,
<lb/>cum infinita sit, necesse est attribuere omne id quod in se est aliquid, et quod in
<lb/>defectum potentiae non vergit. Dico autem in se aliquid esse: quia coniunctio
<lb/>affirmationis et negationis nihil est, nec aliquem intellectum generat quod dicitur
<lb/>homo et non homo simul acceptum, quasi in vi unius dictionis: et ideo potentia
<lb/>Dei ad hoc se non extendit, ut affirmatio et negatio sint simul: et eadem ratio
<lb/>est de omnibus quae contradictionem includunt. Dico autem in defectum potentiae
<lb/>vergere quae passionem potentiae important: ex defectu enim potentiae activae
<lb/>ad resistendum contingit quod aliquid vel corrumpatur vel dividatur, vel aliquid
<lb/>huiusmodi; unde et mollities impotentia naturalis dicitur propter facilem
<lb/>divisibilitatem; et ideo non dicimus Deum in natura Divinitatis posse pati vel
<lb/>mori, vel aliquid huiusmodi; sicut non dicimus eum posse esse impotentem.
<pb n="vol. 5, p. 68"/>
<lb/>Huic autem potentiae absolute consideratae quando attribuitur aliquid quod
<lb/>vult facere et sapientia sua habet ut faciat, tunc dicitur posse illud secundum
<lb/>potentiam ordinatam; quando autem potentia se extendit quantum in se est ad
<lb/>illud quod sibi attribuitur, quamvis non habeat eius sapientia et voluntas ut ita
<lb/>fiat, tunc dicitur posse illud de potentia absoluta tantum. Sed in his distinguendum
<lb/>est: quia in his sunt quaedam quae habent aliquid in se divinae sapientiae
<lb/>et bonitati repugnans inseparabiliter coniunctum, ut peccare, mentiri, et huiusmodi;
<lb/>et etiam ista dicimus Deum non posse: quaedam vero sunt quae de se
<lb/>non habent inconvenientiam ad divinam sapientiam, sed solum ad ordinem aliquem
<lb/>suae praescientiae, quem Deus in rebus statuit vel praevidit, secundum
<lb/>suam voluntatem, ut quod caput hominis sit inferius; et haec Deus potest facere,
<lb/>quia potest statuere alium ordinem in rebus secundum quem sit conveniens
<lb/>quod nunc secundum istum ordinem qui rebus inest, inconveniens videtur.
<lb/>Sic ergo in his quae divinae potentiae attribui possunt, est quadruplex distinctio
<lb/>sive ordo. Quaedam enim nec ipsi potentiae absolutae attribuuntur; unde simpliciter
<lb/>dicendum est, Deum ea non posse, sicut pati, et contradictoria simul
<lb/>esse. Quaedam vero ex se sapientiae et bonitati eius repugnant; et ista non dicimus
<lb/>Deum posse nisi sub conditione, scilicet si vellet; non enim inconveniens
<lb/>est ut in conditionali vera antecedens sit impossibile. Quaedam vero de se
<lb/>repugnantiam non habent, sed solum ab exteriori; et talia absolute concedendum
<lb/>est Deum posse de potentia absoluta; nec sunt neganda nisi sub conditione,
<lb/>scilicet ut dicatur: non potest, si voluntati eius repugnat. Quaedam vero sunt
<lb/>quae attribuuntur potentiae, ita quod voluntati et sapientiae eius congruunt;
<lb/>et haec simpliciter dicendum est Deum posse, et nullo modo ea non posse.
<lb/>Dicendum est ergo, quod Patrem incarnari, non est de illis quae potentiae Dei
<lb/>absolutae non subduntur; cum neque contradictionem implicet, neque defectum
<lb/>aliquem Incarnatio in persona incarnata ponat: est enim eadem dignitas Patris
<lb/>et Filii, et ratio eadem personalitatis in utroque: nec est etiam de illis quae ex
<lb/>se inconvenientiam habent: sed est de illis quae habent inconvenientiam propter
<lb/>ordinem alium a Dei sapientia institutum. Sed Filium incarnari est in quarto
<lb/>ordine. Et ideo simpliciter concedendum est quod Pater potuit carnem assumere,
<lb/>et similiter Spiritus Sanctus, loquendo de potentia absoluta.
<lb/>AD OBIECTA
<lb/>Ad primum ergo dicendum, quod hoc est impossibile, ut aliquid faciat Deus, et
<lb/>hoc sit inconveniens; sed tamen potest facere ut illud quod modo est inconveniens
<lb/>secundum unum ordinem, secundum alium ordinem fiat conveniens; sicut
<lb/>potest carnem hoc modo formando assumere, sicut corpus viri de terra formavit:
<lb/>sic enim Filii nomen Patri non conveniret: nec etiam si Pater Filius diceretur,
<lb/>esset de se repugnantiam habens, cum secundum diversas naturas haec sibi
<lb/>attribuerentur.
<pb n="vol. 5, p. 70"/>
<lb/>Ad secundum dicendum, quod secundum idem non possunt opposita eidem inesse;
<lb/>sed secundum diversa nihil prohibet. Unde quamvis Patri conveniat innascibilitas
<lb/>secundum naturam divinam, posset tamen eidem inesse nativitas
<lb/>secundum naturam humanam; sicut Filio secundum naturam divinam inest
<lb/>quod sit Pater Virginis cuius secundum naturam humanam est Filius.
<lb/>Ad tertium dicendum, quod Incarnatio Filii dicitur missio, quia Filius ab alio
<lb/>est. Si autem Pater incarnaretur, eius Incarnatio missio dici non posset: sicut
<lb/>ostensio Spiritus Sancti in columba, missio visibilis ipsius dicitur; non autem
<lb/>ostensio Patris in sono vocis.
<lb/>Ad quartum dicendum, quod tres personae non sunt maioris bonitatis quam una
<lb/>tantum; et ideo nihil plus universo accresceret per Incarnationem omnium personarum,
<lb/>quam de Incarnatione unius tantum; unde fuisset superfluum; et ideo
<lb/>quamvis sit possibile Patrem incarnari, non tamen est expectandum.
<lb/>Ad quintum dicendum, quod potentia Dei non est maior quantum ad essentiam
<lb/>quam voluntas; tamen ad plura obiecta se extendit potentia quam voluntas;
<lb/>unde non sequitur, si aliquid Deus non vult, quod illud absoluta potentia non
<lb/>possit.
<lb/>ARTICULUS 4
<lb/><hi rend="bold">Utrum Pater et Filius et Spiritus Sanctus</hi>
<lb/><hi rend="bold">possit eamdem numero naturam assumere</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod Pater et Spiritus Sanctus non possunt unam et eamdem numero
<lb/>naturam assumere. Primo per hoc quod dicit Anselmus in lib. De
<lb/>Incarnatione Verbi, quod plures personae non possunt assumere unum eumdemque
<lb/>hominem. Sed si unam naturam assumerent, unus homo assumptus
<lb/>esset a pluribus personis. Ergo primum est impossibile.
<lb/>2. Item, assumptio humanae naturae terminatur ad aliquam unionem. Non
<lb/>autem ad unionem in natura: quia oporteret vel alteram tantum remanere, sicut
<lb/>patet in coniunctione cibi ad cibatum; vel etiam neutrum, ut patet in coniunctione
<lb/>elementorum. In Incarnatione vero utraque natura manet, ut Damascenus
<lb/>dicit, et sic patet quod non potest esse unio in natura. Ergo
<lb/>oportet quod terminetur ad unionem in persona. Non ergo possunt esse plures
<lb/>personae unam naturam assumentes.
<lb/>3. Praeterea, ut Damascenus dicit, in Incarnatione uniens et unitum
<lb/>communicant sibi sua idiomata, ut quidquid dicitur de Filio hominis possit dici
<lb/>de Filio Dei. Ergo si eadem natura humana a tribus personis assumpta esset,
<lb/>demonstrato illo homine, possemus eum dicere Filium Dei, et quidquid de Filio
<pb n="vol. 5, p. 72"/>
<lb/>Dei dicitur; et e converso Filium Dei esse hunc hominem, et natum de Virgine,
<lb/>et huiusmodi omnia. Sed stante eadem positione, possemus dicere, quod hic
<lb/>homo esset Pater. Ergo esse Patrem, et quidquid est Patris, posset praedicari
<lb/>de Filio Dei; quod manifeste confusionem induceret personarum.
<lb/>4. Praeterea, tres personae distinguuntur relationibus. Ergo quod attribuitur
<lb/>alicui personae primo et per se ratione eius quod ad alterum est, nullo modo
<lb/>tribus personis potest esse commune. Sed humanam naturam assumere convenit
<lb/>Filio secundum id quod ad alterum est: quia primo et per se convenit personae,
<lb/>naturae autem prout est in persona. Ergo assumere hanc naturam non potest
<lb/>esse commune tribus personis.
<lb/>5. Praeterea, ut in 1 lib. dictum est, dist. 8, qu. 1, art. 1, omnis quidditas vel
<lb/>natura quae non est suum esse, dividitur secundum divisionem suppositorum in
<lb/>ea subsistentium, quia esse habet secundum quod in supposito est. Sed humana
<lb/>natura est quidditas vel natura quae non est suum esse: hoc enim solius Dei est.
<lb/>Ergo oportet quod dividatur secundum esse ad divisionem suppositorum in ea
<lb/>subsistentium. Sed si tres assumerent humanam naturam, essent tria supposita
<lb/>in humana natura subsistentia. Ergo essent tres humanae naturae: non ergo
<lb/>una numero humana natura a tribus personis assumi potest.
<lb/>6. Praeterea, si tres personae unam naturam humanam assumerent, aut essent
<lb/>unus homo, aut plures. Sed non plures, quia non haberent nisi unam animam et
<lb/>unum corpus. Ergo esset unus homo, et posset demonstrari: iste homo est Pater
<lb/>et Filius et Spiritus Sanctus. Sed ille homo non potest supponere nisi personam
<lb/>Patris vel Filii vel Spiritus Sancti. Ergo persona Patris esset Pater et Filius et
<lb/>Spiritus Sanctus, vel persona Filii, vel persona Spiritus Sancti; quod est impossibile.
<lb/>Ergo impossibile est talem assumptionem esse.
<lb/>SED CONTRA, humanae naturae convenit esse assumptibilem secundum quod est
<lb/>ad imaginem Dei. Sed eadem numero humana natura est ad imaginem trium
<lb/>personarum. Ergo humana natura eadem numero a tribus assumi potest.
<lb/>Praeterea, maior est distantia diversarum potentiarum animae ad invicem
<lb/>(quae etiam in absolutis distinguuntur) quam divinarum personarum quae
<lb/>distinguuntur solum in eo quod ad alium est. Sed anima unitur eidem membro
<lb/>secundum diversas potentias: quod patet, quia organa aliorum sensuum sunt
<lb/>etiam organa tactus, qui per totum corpus diffunditur. Ergo et Deus potest uniri
<lb/>homini, ita quod tres personae unam naturam humanam assumant.
<lb/>Praeterea, eorum quae magis conveniunt, facilior est unio. Sed humana natura
<lb/>assumpta a Filio non minus convenit cum Patre, sed etiam magis quam aliqua
<lb/>alia. Ergo si Pater potuit assumere aliam humanam naturam, ut dictum est
<lb/>qu. 1, art. 2, multo magis eamdem.
<pb n="vol. 5, p. 74"/>
<lb/><hi rend="bold">Solutio</hi>
<lb/>Respondeo dicendum, quod tres personas divinas assumere unam humanam
<lb/>naturam in unitate unius personae, est impossibile, quia contradictionem implicat.
<lb/>Cum enim unio Dei et hominis non possit fieri in natura, ut infra, dist. 5,
<lb/>probabitur, oportet quod fiat in persona, ut scilicet sit eadem personalitas assumentis
<lb/>et assumpti; unde ponere unam personam ex parte assumpti et tres ex
<lb/>parte assumentis est incompossibile. Et non potest etiam similiter esse una unitate
<lb/>unius hypostasis vel suppositi, ad minus quantum ad secundam opinionem,
<lb/>quae ponitur infra dist. 6, quae ponit unionem non tantum in persona, sed
<lb/>etiam in supposito et hypostasi.
<lb/>Sed quod natura assumpta a tribus personis sit una unitate singularis naturae,
<lb/>non est impossibile, loquendo de potentia absoluta; quamvis non sit congruum
<lb/>secundum ordinem divinae sapientiae; cum unius personae Incarnatio ad reparationem
<lb/>mille mundorum sufficiat. Dico autem unitatem singularis naturae, si
<lb/>assumeretur unum corpus et una anima sibi unita, ex quorum unione una
<lb/>humanitas resultaret, ut sic tres personae in una natura assumpta convenirent
<lb/>sicut conveniunt in natura aeterna. Quidam vero e converso contrariam opinionem
<lb/>tenent; et secundum utramque potest ad obiecta responderi.
<lb/>AD OBIECTA
<lb/>Ad primum ergo dicendum, quod Anselmus ibi accipit unum hominem, unam
<lb/>personam humanam: hoc enim est incompossibile ei quod ponitur tres personas
<lb/>assumentes esse.
<lb/>Ad secundum dicendum, quod assumptio illa terminaretur ad aliquid unum in
<lb/>persona, non ita quod uni tantum personae uniretur, sed quia a qualibet trium
<lb/>personarum assumeretur in unitatem personae, ut non esset alia persona hominis
<lb/>assumpti a tribus personis Patris et Filii et Spiritus Sancti, quasi homo per
<lb/>se, inquantum homo, sit persona; esset tamen alia persona Patris, alia Filii,
<lb/>alia Spiritus Sancti, humanitatem eamdem assumentium.
<lb/>Ad tertium dicendum, quod communicatio idiomatum intelligitur respectu alterius
<lb/>naturae; unde praedicta positione facta, hic homo non communicaret Filio
<lb/>idiomata Patris, sed solum idiomata humanae naturae.
<lb/>Ad quartum dicendum, quod, sicut supra in primo libro dictum est, in divinis
<lb/>duplex est communitas, rei et rationis. Communitate rei nihil est ibi commune
<lb/>nisi absolutum; sed communitate rationis est ibi commune hoc nomen persona,
<lb/>vel relatio: et ita per hunc modum communitatis potest communiter convenire
<lb/>Patri et Filio et Spiritui Sancto ut unusquisque eorum trahat humanam naturam
<lb/>eamdem numero in unitatem personae suae.
<pb n="vol. 5, p. 76"/>
<lb/>Ad quintum dicendum, quod tres personae non distinguuntur secundum esse;
<lb/>immo earum est unum esse, vivere et intelligere, cum esse non nisi ad essentiam
<lb/>pertineat; et ideo non oporteret quod natura humana a tribus personis assumpta
<lb/>secundum esse multiplicaretur, sicut multiplicatur in tribus personis humanis,
<lb/>quarum non est unum esse.
<lb/>Ad sextum dicendum, quod cum termini substantivi significentur vel consignificentur
<lb/>pluraliter ex unitate seu pluralitate formae signatae, dicerentur tres
<lb/>unus homo, si unam humanam naturam assumpsissent, sicut propter unam
<lb/>naturam divinam dicuntur unus Deus: et sicut dicitur tota Trinitas unus solus
<lb/>verus Deus, secundum Augustinum, et Baruch 3, 36: «Hic
<lb/>est Deus, et non aestimabitur alius ab illo»; ita posset dici: Iste solus homo, est
<lb/>Pater et Filius et Spiritus Sanctus; et tunc iste terminus «homo» supponeret rem
<lb/>humanae naturae sine distinctione trium personarum, sicut iste terminus
<lb/>«Deus» supponit in praedictis locutionibus rem naturae divinae indistincte; et
<lb/>haec est suppositio sua naturalis, et quasi termini communis respectu trium
<lb/>personarum; suppositio autem qua supponit pro Patre vel Filio, est sibi accidentalis,
<lb/>et quasi termini discreti.
<lb/>Ad ea quae in oppositum obiiciuntur, secundum alios potest responderi, quod
<lb/>ad unitatem naturae sequeretur aliquo modo unitas suppositi secundum eos; et
<lb/>hoc esse non potest, ut dictum est, in corpore huius articuli.
<lb/>ARTICULUS 5
<lb/><hi rend="bold">Utrum una persona possit assumere duas humanas naturas</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod una persona non possit duas humanas naturas assumere. Natura
<lb/>enim communis non multiplicatur nisi secundum pluralitatem suppositorum. Sed
<lb/>una persona est tantum unum suppositum, ut infra, dist. 6, quaest. 1, art. 1, patebit.
<lb/>Ergo non potest in una persona esse duplex natura eiusdem speciei.
<lb/>2. Item, si Filius Dei assumeret plures humanas naturas, vocaretur secundum
<lb/>unam naturam Iesus, et secundum aliam Petrus; inde sic. Supposito Filio Dei,
<lb/>supponitur Iesus: et eadem ratione, supposito Filio Dei, supponitur Petrus. Ergo
<lb/>supposito Iesu, supponitur Petrus: ergo haec est vera: Iesus est Petrus. Sed
<lb/>impossibile est quod duorum hominum unus de alio praedicetur. Ergo Iesus et
<lb/>Petrus non sunt duo homines. Sed impossibile est duas humanas naturas numero
<lb/>differentes esse nisi per hoc quod sunt in duobus hominibus. Ergo in Iesu et Petro
<lb/>non erunt duae humanae naturae, sed una tantum: ergo ad hanc positionem quod
<lb/>Filius Dei duas humanas naturas assumpserit, sequitur suum contrarium, scilicet
<lb/>quod sit una tantum natura humana assumpta: ergo positio illa est impossibilis.
<pb n="vol. 5, p. 78"/>
<lb/>3. Praeterea, plus distat natura humana a divina quam una humana natura ab
<lb/>alia. Sed quamvis Dei Filius subsistat in duabus naturis, divina scilicet et
<lb/>humana, non tamen duo, sed unus, et unum est. Ergo etsi subsisteret in duabus
<lb/>naturis humanis assumptis, non tamen duo homines dici posset; ergo nec essent
<lb/>duae humanae naturae; et sic idem quod prius.
<lb/>4. Praeterea, si Filius Dei duas humanas naturas assumpsisset, secundum quarum
<lb/>unam diceretur Petrus, et secundum aliam Iesus; oporteret quod de Iesu et
<lb/>Petro hoc verbum «sum, es, est», singulariter praedicaretur: quia utrumque
<lb/>esset unum suppositum. Sed de Patre et Filio praedicatur pluraliter, ut patet
<lb/>Ioan. 10, 30: «Ego et Pater unum sumus». Ergo maior est unitas aliqua quam
<lb/>unitas trium personarum: quod est impossibile: ergo et positio praedicta.
<lb/>5. Praeterea, negatur haec propositio: «Filius Dei assumpsit hominem», ne
<lb/>videatur personam assumpsisse. Sed sicut Filius Dei non assumpsit personam,
<lb/>ita Filius Dei non est duae personae. Ergo nullo modo potest dici, quod Filius
<lb/>Dei sit duo homines. Hoc autem sequitur si duas humanas naturas assumpsit.
<lb/>Ergo est impossibile.
<lb/>SED CONTRA, quidquid potest Pater, potest Filius. Sed Pater potest aliam humanam
<lb/>naturam assumere ab ea quam Filius assumpsit. Ergo et Filius potest
<lb/>aliam assumere ab ea quam assumpsit. Ergo una persona potest plures assumere
<lb/>naturas.
<lb/>Praeterea, maioris bonitatis et dignitatis ostensiva est unio qua Filius Dei
<lb/>humanam naturam in unitatem personae assumpsit, quam illa qua mentem
<lb/>hominis per gratiam sibi unit. Sed haec secunda unio quae est per gratiam, non
<lb/>est Filii ad unum tantum, sed ad multos, quia sapientia in animas sanctas se
<lb/>transfert; Sap. 7. Cum ergo bonum sit diffusivum et communicativum, videtur
<lb/>quod illa unio quae est in unitate personae, possit esse in persona Filii ad multas
<lb/>humanas naturas.
<lb/>Praeterea, potentia Filii per Incarnationem in nullo minorata est. Sed Filius
<lb/>ante Incarnationem poterat humanam naturam aliam ab ea quam assumpsit,
<lb/>assumere. Ergo et nunc potest: et sic idem quod prius.
<lb/><hi rend="bold">Solutio</hi>
<lb/>Respondeo dicendum, quod hoc fere ab omnibus conceditur, quod una persona
<lb/>divina potest plures humanas naturas assumere; et rationabiliter. Non est enim
<lb/>contra rationem divinae personae quod ipsa in pluribus naturis subsistat; alias
<lb/>non potuisset fieri unio divinae et humanae naturae in una persona Filii. Si
<lb/>autem esset contra rationem personae ut in pluribus quam in duabus naturis
<lb/>subsisteret, hoc non posset contingere nisi ita quod tota facultas unius personae
<lb/>quae in pluribus naturis subsisteret, per naturam secundam advenientem terminaretur,
<lb/>et quodammodo impleretur; quod est impossibile: quia natura assumpta
<pb n="vol. 5, p. 80"/>
<lb/>adveniens nullo modo commensurabilis est virtuti divinae personae, cum distet
<lb/>ab ea sicut finitum ab infinito. Unde sicut Deus potest semper novas creaturas
<lb/>condere quia eius potentia per creaturas non exhauritur; ita etiam Filius potest,
<lb/>qualibet natura assumpta, iterum aliam assumere: quia potestas assumendi
<lb/>per naturam assumptam non terminatur.
<lb/>AD OBIECTA
<lb/>Ad primum ergo dicendum, quod natura ab eodem habet ut individuetur et dividatur:
<lb/>unde cum principium individuationis sit materia aliquo modo sub dimensionibus
<lb/>terminatis considerata, ex eiusdem divisione humana natura dividitur et
<lb/>multiplicatur. Unde si assumpsisset duo corpora et duas animas, duas humanas
<lb/>naturas assumpsisset; non tamen sequeretur quod essent duo supposita, vel duae
<lb/>hypostases: non enim materia quolibet modo divisa constituit diversitatem suppositorum,
<lb/>sed solum quando utrobique invenitur esse discretum, et subsistens
<lb/>per se: unde non potest dici, quod duae manus sunt duae hypostases; sed conveniunt
<lb/>in eadem hypostasi hominis. Ita etiam et duae humanae naturae, quia non
<lb/>haberent esse discretum, sed unitum in una persona Filii Dei, non esset naturarum
<lb/>illarum divisio secundum duo supposita, sed solum per divisionem materiae.
<lb/>Ad secundum dicendum, quod stante praedicta positione, Petrus et Iesus non sunt
<lb/>duo supposita, sed unum; et haec est vera: «Petrus est Iesus»; et tamen Petrus et
<lb/>Iesus non sunt unus homo, sed duo homines: singularitas enim et pluralitas termini
<lb/>substantivi attenditur secundum unitatem vel pluralitatem naturae signatae
<lb/>per terminum, et non secundum unitatem vel pluralitatem suppositorum: quamvis
<lb/>enim Pater et Filius et Spiritus Sanctus sint tria supposita, tamen propter unitatem
<lb/>divinae naturae, quam significat hoc nomen Deus, dicuntur unus Deus. Ita e
<lb/>contrario, quamvis Iesus et Petrus essent unum suppositum, tamen propter pluralitatem
<lb/>naturarum assumptarum dicerentur duo homines; sed diversitas naturarum,
<lb/>manente unitate suppositi, non impediret quin de se invicem praedicarentur:
<lb/>quia identitas suppositi sufficeret ad veritatem praedicationis.
<lb/>Ad tertium dicendum quod humana natura assumpta habet quantum ad aliquid
<lb/>rationem accidentis: quamvis, simpliciter loquendo, unio non sit accidentalis,
<lb/>ut infra, dist. 6, quaest. 3, art. 2, patebit: et ideo propter assumptionem illius
<lb/>naturae, Dei Filius non potest dici duo, sicut nec Socrates potest dici duo propter
<lb/>humanitatem et albedinem. Sed si Filius Dei assumeret duas humanas naturas,
<lb/>quamvis utraque illarum haberet rationem accidentis in comparatione ad
<lb/>naturam divinam, tamen neutra haberet rationem accidentis in comparatione
<lb/>ad alteram; et ita plures homines, et non unus homo diceretur; sicut albus et
<lb/>musicus magis possunt dici duo, quam homo et albus.
<lb/>Ad quartum dicendum, quod sicut est in divinis personis quod propter unitatem
<lb/>essentiae et pluralitatem personarum, quidquid ibi praedicatur ad essentiam
<lb/>pertinens, praedicatur singulariter, ut cum dicitur, «Pater et Filius sunt unus
<lb/>Deus»; quod vero ad personam pertinet, pluraliter praedicatur, ut «Pater et
<lb/>Filius sunt personae»: ita e contrario esset hic: quia quidquid ad naturam pertinet,
<pb n="vol. 5, p. 82"/>
<lb/>praedicaretur pluraliter; quod vero ad personam, singulariter. Et quamvis
<lb/>summa sit unitas trium personarum propter essentiae simplicitatem, non est
<lb/>tamen inconveniens ut Pater et Filius ad invicem non habeant aliquam unitatem
<lb/>quae in creatura aliqua invenitur, scilicet personalem, cum sint vere particulariter
<lb/>distincti. Tamen sciendum, quod hoc verbum «sum, es, est», non solum
<lb/>pluraliter praedicatur propter pluralitatem suppositorum realiter distinctorum,
<lb/>sed etiam propter pluralitatem suppositorum locutionis. Dicimus enim in divinis,
<lb/>quod persona et essentia sunt sic vel sic, quamvis persona et essentia ibi
<lb/>nullo modo realiter differant. Multo ergo magis praedicaretur hoc verbum
<lb/>«sum, es, est», de Iesu et Petro pluraliter, cum differrent secundum rem propter
<lb/>diversitatem naturarum; quamvis non sint diversa supposita.
<lb/>Ad quintum dicendum, quod terminus in praedicato positus tenetur formaliter,
<lb/>quod non est necessarium de termino ad quem terminatur actus alicuius verbi;
<lb/>et ideo cum dicitur, «Dei Filius est duo homines», importatur pluralitas formarum
<lb/>seu naturarum; cum autem dicitur, «Filius Dei assumpsit hominem», ly
<lb/>«hominem» non tenetur formaliter: unde magis stat pro supposito hominis
<lb/>quam pro natura suppositi; et ideo non est simile.
<lb/><hi rend="bold">EXPOSTIO TEXTUS</hi>
<lb/>«Plenitudo temporis». Sciendum, quod tempus Incarnationis dicitur tempus
<lb/>plenitudinis multis de causis. Primo propter perfectionem universi, quia tunc ad
<lb/>maximam completionem universum venit quando omnes creaturae in homine ad
<lb/>suum principium redierunt, humana natura a Deo assumpta; sicut ponitur
<lb/>Ephes. 1, 10: «In dispensatione plenitudinis». Secundo propter abundantiam
<lb/>gratiae quae tunc propalata est: Ioan. 1, 16: «De plenitudine eius omnes accepimus».
<lb/>Tertio propter adimpletionem legis: Matth. 5, 17: «Non veni solvere
<lb/>legem, sed adimplere». Quarto propter magnitudinem eius quod in illo tempore
<lb/>accidit: quia in illo tempore natus est Dominus temporis, et ita factum est aliquid
<lb/>maius tempore, quod tempus implevit. Quinto, quia tempore illo impletum
<lb/>est quod Deus ab aeterno praevidit, et quod ante per suos Prophetas praedixerat;
<lb/>Roman. 1.
<lb/>«Factum de muliere». Contra. In symbolo dicitur: «Genitum, non factum».
<lb/>Praeterea, mulier corruptionem importat. Sed Christus de incorruptissima
<lb/>Virgine natus est. Ergo inconvenienter dicitur: «Factum de muliere».
<lb/>Sed dicendum ad primum, quod Filius Dei secundum divinam naturam nullo
<lb/>modo factus est, sed genitus: sed secundum humanam naturam quam assumpsit,
<lb/>creatura quaedam est. Non tamen Christus potest dici proprie factus simpliciter
<lb/>loquendo: sed dicitur Filius Dei factus homo.
<pb n="vol. 5, p. 84"/>
<lb/>Ad secundum dicendum, quod mulier ponitur hic ad designationem sexus, et
<lb/>non ad designandum corruptionem; sicut costa assumpta de Adam dicitur formata
<lb/>in mulierem, quamvis Eva tunc virgo sit facta.
<lb/>«Factum sub lege». Sed contra. 1 Tim. 1, 9: «Iusto lex non est posita». Sed
<lb/>Christus fuit iustissimus. Ergo non est factus sub lege.
<lb/>Sed dicendum, quod aliquid dicitur esse sub lege tripliciter. Vel quantum ad
<lb/>motivum: et hoc modo sunt sub lege quasi compressi et coacti illi qui timore
<lb/>poenae quam lex infligit, praecepta legis custodiunt: et hoc modo iustus non est
<lb/>sub lege, quia amore iustitiae operatur, etiam si nulla sit lex, ut dicitur Rom. 2.
<lb/>Alio modo dicitur quis sub lege esse quantum ad causam: et sic omnes in peccato
<lb/>nati sub lege sunt: quia propter peccatum tollendum sacramenta legis
<lb/>instituta sunt. Alio modo dicitur aliquis esse sub lege quantum ad observationem
<lb/>legis; et hoc modo Christus factus est sub lege: quia sacramenta et praecepta
<lb/>legis implevit, non necessitate, sicut alii, sed sola voluntate.
<lb/>«Ut eos qui sub lege erant redimeret». Contra, 1 Tim. 12, 4: «Qui vult omnes
<lb/>homines salvos fieri»: et ita non solum ad redimendum Iudaeos, qui erant sub
<lb/>lege, sed etiam ad redimendum alios venit.
<lb/>Sed dicendum, quod quamvis venerit ad redemptionem totius humani generis,
<lb/>tamen quodam speciali modo operatus est ad redemptionem filiorum Israel,
<lb/>quia eis personaliter praedicavit; unde Matth. 15, 24: «Non sum missus nisi ad
<lb/>oves quae perierunt domus Israel»: et per eos verbum vitae diffusum est inter
<lb/>gentes; Isa. 27: «Qui egredientur impetu a Iacob, et implebunt faciem orbis
<lb/>semine».
<lb/>«Haec est mulier evangelica», de qua Luc. 15. Sciendum, quod divina sapientia
<lb/>mulier dicitur, non propter fragilitatem, sed propter fecunditatem: Eccli. 24:
<lb/>«A generationibus meis adimplemini».
<lb/>«Nec eamdem Trinitatem in specie columbae descendisse super Iesum». Sed
<lb/>contra. In illa columba nihil fuit quod non toti Trinitati esset commune; cum non
<lb/>sit assumpta in unitatem alicuius personae, quia eam communi operatione tota
<lb/>Trinitas fecit; et in ea tota Trinitas fuit, sicut in ceteris creaturis per essentiam,
<lb/>praesentiam, et potentiam; et ita videtur quod ad totam Trinitatem pertineat.
<lb/>Sed dicendum, quod illa columba potest considerari dupliciter. Vel inquantum
<lb/>est res quaedam, sive fuerit animal, sive fuerit tantum similitudinem animalis
<lb/>habens; et sic ad totam Trinitatem pertinet, ut communis effectus; vel secundum
<lb/>quod est signum; et hoc modo tantum ad Spiritum Sanctum pertinet, cuius invisibilis
<lb/>missio per adventum columbae designatur et de hac missione visibili: et
<lb/>aliis dictum est in 1 lib., dist. 16.
<pb n="vol. 5, p. 92"/>
<lb/><hi rend="bold">IN TERTIUM SENTENTIARUM, DISTINCTIO 2</hi>
<lb/><hi rend="bold">DIVISIO TEXTUS</hi>
<lb/>Postquam determinavit de Incarnatione ex parte assumentis, in ista parte determinat
<lb/>ex parte naturae assumptae; et dividitur in tres partes: in prima ostendit
<lb/>quid sit assumptum; in secunda quale fuerit illud assumptum, dist. 3: «Quaeritur
<lb/>etiam de carne verbi, an priusquam conciperetur, obligata fuerit peccato»; in
<lb/>tertia ostendit quo agente id quod assumptum est, formatum sit, dist. 4: «Cum
<lb/>vero Incarnatio Verbi operatio vere sit Patris et Filii et Spiritus Sancti, investigatione
<lb/>dignum nobis videtur, quare in scriptura Spiritui Sancto hoc opus saepius
<lb/>tribuatur». Prima dividitur in duas partes: in prima ostendit quid sit assumptum,
<lb/>quia humana natura integra, ex partibus suis, scilicet corpore et anima constans;
<lb/>in secunda determinat ordinem assumptionis, ibi: «Assumpsit ergo Dei filius
<lb/>carnem et animam». Prima dividitur in duas partes: in prima ostendit naturam
<lb/>humanam integram assumptam esse ratione suarum partium; in secunda, ratione
<lb/>naturalium proprietatum, ibi: «Totam igitur hominis naturam... assumpsit Deus».
<lb/>Circa primum tria facit: primo ostendit omnes partes humanae naturae assumptas
<lb/>esse per hoc quod humana natura assumpta est; secundo ostendit quod per
<lb/>humanam naturam significentur omnes partes eius, scilicet anima et corpus, ibi:
<lb/>«Quod autem humanae naturae sive humanitatis vocabulo anima et caro intelligi
<lb/>debeant, aperte docet Hieronymus»; tertio excludit quorumdam errorem, ibi:
<lb/>«Errant igitur qui nomine humanitatis non substantiam sed proprietatem quamdam
<lb/>a qua homo nominatur significari contendunt».
<lb/>«Assumpsit ergo Dei Filius carnem et animam». Hic ostendit quomodo partes
<lb/>humanae naturae assumptae sunt; et dividitur in duas partes: in prima inquirit
<lb/>ordinem naturae; in secunda inquirit ordinem temporis, ibi: «Si autem quaeritur
<lb/>utrum Verbum carnem simul et animam assumpserit etc».. Circa primum
<lb/>tria facit: primo ostendit ordinem naturae, ostendens carnem esse assumptam
<lb/>mediante anima; secundo ostendit modum illius unionis esse inexplicabilem,
<lb/>ibi: «Illa autem unio inexplicabilis est adeo ut etiam Ioannes ab utero sanctificatus
<lb/>se non esse dignum fateatur solvere corrigiam calceamenti Iesu»; tertio
<lb/>excludit quorumdam errorem, ibi: «Non sunt ergo audiendi qui non verum
<lb/>hominem Filium Dei suscepisse dicunt».
<lb/>Hic est duplex quaestio: prima de ipso assumpto; secunda de ordine assumptionis.
<pb n="vol. 5, p. 94"/>
<lb/><hi rend="bold">QUAESTIO 1</hi>
<lb/>Circa primum quaeruntur tria: 1. Utrum natura humana prae aliis sit assumptibilis;
<lb/>2. In quo assumi debuit; 3. Quid in humana natura assumi debuit.
<lb/>ARTICULUS 1
<lb/><hi rend="bold">Utrum natura humana sit prae aliis assumptibilis</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod humana natura non sit magis assumptibilis quam creatura
<lb/>irrationalis. Sicut enim dicit Augustinus ad Volusianum, in rebus
<lb/>mirabilibus tota ratio facti est potentia facientis. Sed omnium mirabilium mirabilius
<lb/>est creaturam assumi in unitatem personae increatae. Ergo tota assumptibilitatis
<lb/>ratio est ex potentia eius qui assumptionem facit. Sed cum illa potentia
<lb/>sit infinita, ex parte ipsius aequaliter est humanam naturam, vel etiam irrationalem
<lb/>naturam assumere. Ergo non magis dicenda est humana natura
<lb/>assumptibilis quam natura irrationalis.
<lb/>2. Praeterea, sicut in humana natura est similitudo Dei ratione imaginis; ita in
<lb/>creatura irrationali est similitudo Dei ratione vestigii. Sed similitudo et convenientia
<lb/>aliquorum ad invicem, est causa unibilitatis ipsorum. Ergo sicut humana
<lb/>natura unibilis est Deo; ita et creatura irrationalis.
<lb/>3. Praeterea, illud videtur esse simillimum alteri in quo maxime proprietates
<lb/>alterius repraesentantur. Sed, sicut dicit Dionysius, in igne
<lb/>inter omnia corporalia magis divinae proprietates repraesentantur: et idem
<lb/>dicit de radio solari. Ergo istae creaturae videntur Deo simillimae;
<lb/>et ita etiam ei magis unibiles quam humana natura.
<lb/>SED CONTRA, nobilioris doni nobilior creatura est capax. Ergo ad istud donum,
<lb/>quod est nobilissimum inter dona nobilioris naturae, inferior natura capacitatem
<lb/>non habet. Sed humana natura est nobilior creatura irrationali. Cum ergo
<lb/>inter omnia quae humanae naturae sunt collata, assumptio ipsius in unitatem
<lb/>divinae personae sit nobilissimum; videtur quod huius creatura irrationalis
<lb/>capax non sit, et ita non erit assumptibilis.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod angelica natura non sit minus assumptibilis quam
<lb/>natura humana. Deus enim propter suam misericordiam humanam naturam
<lb/>assumpsit, ut humanae miseriae subveniret. Sed sicut est miseria in humana
<lb/>natura, ita etiam in angelica. Cum ergo summa misericordia sit omni miseriae
<lb/>subvenire, videtur quod angelica sit natura assumptibilis sicut et humana.
<pb n="vol. 5, p. 96"/>
<lb/>2. Praeterea, ea quae magis sunt similia, facilius uniuntur. Sed angelica est divinae
<lb/>similior quam natura humana, quia, ut dicit Gregorius,
<lb/>quanto in Angelo natura est subtilior, eo magis imago Dei in illo insinuatur
<lb/>expressa. Ergo angelica natura est magis assumptibilis quam humana.
<lb/>SED CONTRA, assumptio humanae naturae ideo facta est, ut peccato hominis
<lb/>remedium praeberet. Sed peccatum Angeli est irremediabile, ut supra, lib. 2,
<lb/>dist. 7, qu. 1, art. 2, dictum est. Ergo angelica natura non est assumptibilis.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod totum universum sit magis assumptibile quam humana
<lb/>natura. Effectus enim universalis maxime causae universali assimilatur. Sed
<lb/>universum est effectus universalis Dei qui universalis causa est. Ergo universum
<lb/>Deo magis assimilatur quam humana natura, quae est quidam particularis
<lb/>effectus: et ita est magis assumptibile.
<lb/>2. Praeterea, per assumptionem consummatio totius universi est perfecta. Sed
<lb/>magis esset universum perfectum si omnes partes eius essent assumptae. Ergo
<lb/>universum est magis assumptibile.
<lb/>SED CONTRA, ex hoc est aliquid assumptibile Deo quod ad imaginem Dei est.
<lb/>Sed non potest dici quod totum universum sit ad imaginem, nisi forte poneretur
<lb/>universum animatum anima rationali, sicut Platonici posuerunt, quod a fide
<lb/>alienum est. Ergo universum non est assumptibile.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum, quod assumptibile dicitur quod potest assumi. Cum autem
<lb/>dicitur, creatura potest assumi, non signatur aliqua potentia activa creaturae: quia
<lb/>sola potentia infinita hoc facere potuit, ut in infinitum distantia coniungerentur in
<lb/>unitatem personae. Similiter non signatur etiam potentia passiva naturalis creaturae,
<lb/>quia nulla potentia passiva naturalis est in natura cui non respondeat potentia
<lb/>activa alicuius naturalis agentis. Unde relinquitur quod dicat in creatura solam
<lb/>potentiam obedientiae, secundum quam de creatura potest fieri quidquid Deus
<lb/>vult, sicut de ligno potest fieri vitulus, Deo operante. Haec autem potentia obedientiae
<lb/>correspondet divinae potentiae, secundum quod dicitur, quod ex creatura potest
<lb/>fieri quod ex ea Deus facere potest. Sed potentia Dei dupliciter consideratur: vel ut
<lb/>absoluta, vel ut ordinata. Quod qualiter intelligendum sit, ex dictis, 1 dist., qu. 2,
<lb/>art. 3, patet. Loquendo autem de potentia Dei absoluta, Deus potest assumere
<lb/>quamcumque creaturam vult. Unde secundum hoc non est una creatura magis
<lb/>assumptibilis quam altera. Loquendo autem de potentia ordinata, illam creaturam
<lb/>assumere potest quam congruit eum assumere ex ordine suae sapientiae. Unde illa
<lb/>creatura dicitur assumptibilis in qua huiusmodi congruitas invenitur.
<pb n="vol. 5, p. 98"/>
<lb/>Invenitur autem in humana natura congruitas prae aliis quantum ad tria, quae
<lb/>in assumptione requiruntur. Primo quantum ad similitudinem unibilium: in
<lb/>humana enim natura invenitur expressior similitudo divina quam in aliqua
<lb/>creatura irrationali: quia homo secundum quod habet mentem, ad imaginem
<lb/>Dei factus dicitur; cum in creaturis irrationalibus non nisi similitudo vestigii
<lb/>inveniatur; et etiam quantum ad quaedam in ea est divina similitudo magis
<lb/>quam in angelica natura, ut post dicetur. Secundo quantum ad terminum
<lb/>assumptionis; terminatur enim assumptio ad unitatem personae; personalitas
<lb/>autem non invenitur in irrationalibus naturis, cum persona sit rationalis naturae
<lb/>individua substantia, ut Boetius dicit. In Angelis vero est
<lb/>quidem persona, sed non secundum originem distincta; cum unus Angelus ab
<lb/>alio non trahat originem. In humana vero natura est persona distincta etiam
<lb/>secundum originem; et ideo convenientissime humana natura in unitatem divinae
<lb/>personae assumitur; quae distinguuntur secundum relationem originis.
<lb/>Tertio quantum ad finem assumptionis. Si enim perfectio universi dicatur
<lb/>assumptionis finis praecipuus, ut quidam dicunt, nulla natura particularis assumi
<lb/>potuisset, per quam ita universum perfici posset sicut per assumptionem
<lb/>humanae naturae: tum quia homo est ultima creaturarum, quasi ultimo creatus,
<lb/>cuius natura assumpta, ultimum est coniunctum primo principio per modum
<lb/>circuli, quae est figura perfecta ex eo quod additamentum non recipit: tum
<lb/>etiam quia in homine quodammodo omnes naturae confluunt: quia cum omnibus
<lb/>creaturis aliquid commune habet, ut dicit Gregorius;
<lb/>unde homine unito, quodammodo omnis creatura unita est. Si vero finis
<lb/>assumptionis ponatur liberatio a peccato, sic etiam sola humana natura congrue
<lb/>assumi potuit: quia in irrationali creatura peccatum non erat; in angelica
<lb/>vero erat quidem peccatum, sed irremediabile, ut patet ex dictis in 1 dist., qu. 1,
<lb/>art. 2; in homine vero erat remediabile; et ideo solam humanam naturam congruum
<lb/>fuit assumere; et sic ea reparata, creatura irrationalis, quae propter
<lb/>ipsius peccatum quodammodo deteriorata dicitur, secundum quod in usum
<lb/>hominis cedit, restaurata est.
<lb/>AD OBIECTA
<lb/>Ad primam ergo quaestionem dicendum, quod Deus de potentia absoluta creaturam
<lb/>irrationalem assumere potuit. Nec impedit quod creatura irrationalis personalitatem
<lb/>non habet: quia personalitas non debetur etiam humanae naturae
<lb/>assumptae ratione sui, ut infra patebit, dist. 6, quaest. 1, art. 1 et 2, sed ratione
<lb/>assumentis; unde non est ibi nisi personalitas increata. Et praeterea quamvis in
<lb/>natura irrationali non inveniatur persona, invenitur tamen in ea hypostasis et
<lb/>suppositum. Unio autem non tantum facta est in persona, sed etiam in hypostasi
<lb/>et supposito. Sed congruum non erat ut assumeretur, et praecipue quia natura
<lb/>assumpta maxime beatificatur, ut in Psalm. 64, 5, dicitur: «Beatus quem elegisti et
<lb/>assumpsisti»; beatitudinis vero, quae in actu mentis consistit, creatura irrationalis
<lb/>particeps esse non potest. Unde patet responsio ad primam obiectionem,
<lb/>quae procedit de potentia absoluta, et non de potentia ordinata.
<pb n="vol. 5, p. 100"/>
<lb/>Ad secundum dicendum, quod ad congruitatem assumptibilitatis requiritur
<lb/>similitudo imaginis, quia per hanc creatura rationalis particeps est divinae
<lb/>beatitudinis. Unde ad hanc congruitatem non sufficit similitudo vestigii, qualis
<lb/>in creaturis irrationalibus invenitur.
<lb/>Ad tertium dicendum, quod duplex est similitudo creaturae ad Deum. Una
<lb/>secundum participationem alicuius divinae bonitatis sicut ab eo vivente omnia
<lb/>vitam participant: et sic creatura rationalis in qua invenitur esse, vivere et
<lb/>intelligere, maxime Deo assimilatur; et haec similitudo requiritur ad assumptibilitatem.
<lb/>Alia similitudo est secundum proportionem, ut si dicatur similitudo
<lb/>inter Deum et ignem, quia sicut ignis consumit corpus, ita Deus consumit
<lb/>nequitiam; et haec similitudo requiritur in figurativis locutionibus, et appropriationibus:
<lb/>quam Dionysius in secundo cap. cael. Hierarch. vocat dissimilem
<lb/>similitudinem: et de hac similitudine procedit obiectio.
<lb/><hi rend="bold">Solutio II</hi>
<lb/>Ad secundam quaestionem dicendum est, quod de absoluta potentia loquendo,
<lb/>Deus potuit angelicam naturam assumere; sed natura angelica non habebat
<lb/>aliquam congruentiam ut assumeretur, praecipue propter duo. Primo, quia eius
<lb/>peccatum non erat remediabile. Secundo, quia non decet ut aliquam perfectionem
<lb/>creaturae Deus assumendo auferat. Personalitas autem quaedam perfectio
<lb/>creaturae est. Sed si natura assumpta personalitatem propriam haberet post
<lb/>assumptionem, non posset esse unio in persona, quia essent duae personae;
<lb/>unde oportet quod id quod assumptum est, personalitatem non habeat, natum
<lb/>tamen habere. In angelica autem natura non invenitur potentia ad personalitatem
<lb/>sine actu, cum non per generationem procedat in esse; et ideo non fuit congruum
<lb/>ut angelica natura assumeretur.
<lb/>AD OBIECTA
<lb/>Ad primum ergo, cum opponitur quod angelica natura est Deo similior quam
<lb/>humana, dicendum quod verum est, si natura divina in se absolute consideretur;
<lb/>si autem consideretur secundum quod est in personis per relationes originis
<lb/>distinctis, sic magis convenit cum homine, ut dictum est. Similiter etiam si
<lb/>consideretur secundum quod est exemplar totius creaturae; in homine enim
<lb/>invenitur similitudo cum qualibet creatura, ut dictum est, non autem in Angelo.
<lb/>Similiter etiam si consideretur inquantum gubernat universum: sicut enim Deus
<lb/>totus est in qualibet parte universi per essentiam, praesentiam, et potentiam;
<lb/>sic et anima in qualibet parte corporis.
<lb/>Ad secundum dicendum, quod causa miseriae Angelorum, idest peccatum,
<lb/>remedium non habet; et ideo nec eorum miseriae congrue subveniri potest.
<pb n="vol. 5, p. 102"/>
<lb/><hi rend="bold">Solutio III</hi>
<lb/>Ad tertiam quaestionem dicendum, quod alicui toti potest convenire aliquid
<lb/>dupliciter: vel ratione partis, sicut homo dicitur canus propter capillos; vel
<lb/>ratione sui, quod scilicet ipsi toti primo convenit; et hoc est, ut in 6 Physic.
<lb/>probatur, quod convenit toti, et omnibus eius partibus.
<lb/>Universum ergo potest assumi dupliciter: vel ratione partis; et sic assumptibile
<lb/>fuit, et assumptum est humana natura assumpta: vel ratione sui; et sic assumi
<lb/>non potuit, quia non omnes partes eius assumptibiles erant, ut ex dictis patet.
<lb/>AD OBIECTA
<lb/>Ad primum ergo circa hoc obiectum dicendum, quod quamvis Deus sit causa
<lb/>universalis, est tamen maxime simplex; et ideo cum eo magis convenit universalis
<lb/>effectus unitus, scilicet humana natura, in qua omnes naturae congregantur
<lb/>quodammodo, quam effectus universalis non simpliciter unitus, sicut est
<lb/>universum, ex cuius partibus non efficitur unum simpliciter, cum remaneant
<lb/>distinctae in actu.
<lb/>Ad secundum dicendum, quod non decet in omnibus partibus universi eamdem
<lb/>perfectionem esse; et ideo magis congruum fuit ut una parte universi assumpta,
<lb/>in totum universum perfectio redundaret.
<lb/>ARTICULUS 2
<lb/><hi rend="bold">Utrum Filius Dei humanam naturam assumere debuit</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod Filius Dei humanam naturam assumere debuit in omnibus suppositis
<lb/>humanae naturae. Quia, ut Damascenus dicit, quod
<lb/>est inassumptibile est incurabile. Sed humana natura curabilis est in omnibus
<lb/>suis suppositis. Ergo in omnibus assumi debuit.
<lb/>2. Praeterea, bonum est diffusivum et communicativum sui, ut ex Dionysio patet.
<lb/>Cum ergo Deus sit summe bonus, et maxime in Incarnatione
<lb/>suam bonitatem ostenderit, videtur quod naturam quae assumptibilis erat, communiter
<lb/>in omnibus suis suppositis assumere debuerit.
<lb/>3. Praeterea, Christus venit ad satisfaciendum praecipue pro peccato naturae,
<lb/>quod per unum hominem in mundum intravit. Sed id quod naturae secundum se
<lb/>debetur, debetur communiter et aequaliter in omnibus suis suppositis. Ergo
<lb/>Filius Dei naturam humanam in omnibus suis suppositis assumere debuit.
<lb/>4. SED CONTRA, Filius Dei ad hoc carnem assumpsit, ut pro nobis satisfaciendo
<lb/>principium humanae salutis esset. Cum ergo principium in quolibet genere
<lb/>unum inveniatur, videtur quod in uno tantum supposito humanam naturam
<lb/>assumere debuit.
<pb n="vol. 5, p. 104"/>
<lb/><hi rend="bold">Quaestiuncula II</hi>
<lb/>1. Ulterius. VIDETUR quod non debuerit assumere naturam humanam in aliquo
<lb/>ex stirpe Adae generato. Sicut enim dicit Apostolus ad Hebr. 7, talis decebat ut
<lb/>nobis esset Pontifex qui esset segregatus a peccatoribus. Sed magis esset segregatus
<lb/>a peccatoribus, si de stirpe peccatorum carnem non assumpsisset. Ergo
<lb/>non debuit carnem assumere de stirpe Adae.
<lb/>2. Praeterea, peccatum originale est peccatum naturae, et non personae, nisi
<lb/>per accidens. Non ergo requiritur ad satisfactionem, nisi quod aliquis sit de
<lb/>humana natura. Sed si aliquis homo fieret non de stirpe Adae, constat quod ad
<lb/>humanam naturam pertineret. Ergo congrue pro natura humana satisfacere
<lb/>posset.
<lb/>3. SED CONTRA, medicina in loco vulneris debet apponi. Sed humana natura est
<lb/>vitiata tantum in his qui ex genere Adae descendunt, in quo omnes moriuntur,
<lb/>1 Corinth. 15. Ergo in aliquo ad eius stirpem pertinente, natura humana assumi
<lb/>debuit.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod naturam humanam assumere debuit in ipso Adam.
<lb/>Assumptio enim carnis ad satisfactionem ordinatur. Sed decet ut idem qui peccavit,
<lb/>satisfaciat. Ergo naturam humanam in ipso Adam assumere debuit.
<lb/>2. Praeterea, talis debuit esse humanae naturae reparatio, ut nihil homini de
<lb/>sua dignitate periret. Sed Adam in primo statu hoc habuit ut nullius hominis
<lb/>auxilio ad suam salutem indigeret. Hoc autem non sibi restituitur, in alio homine
<lb/>humana natura assumpta: quia beneficio illius hominis indiget ad suam
<lb/>salutem. Ergo non decuit humanam naturam in alio quam in ipso Adam assumi.
<lb/>3. SED CONTRA, contrariorum non est eadem causa. Sed Adam causa fuit perditionis
<lb/>humanae naturae. Ergo non decuit ut ipse esset causa salutis humanae
<lb/>naturae. Hoc autem contingeret, si humana natura in ipso Adam assumpta
<lb/>esset. Ergo hoc decens non fuit.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo ad primam quaestionem dicendum, quod non fuit decens quod
<lb/>humanam naturam in omnibus suis suppositis assumeret: et hoc propter quatuor
<lb/>rationes. Primo, quia omnia supposita humanae naturae non reducerentur
<lb/>ad plus quam ad tria supposita. Cum enim assumens et assumptum uniantur in
<lb/>eodem supposito, non possent esse plura supposita naturae assumptae quam
<lb/>naturae assumentis. Secundo propter finem assumptionis: est enim ad reparationem
<lb/>humani generis ordinata per modum cuiusdam mediationis inter Deum
<pb n="vol. 5, p. 106"/>
<lb/>et hominem. Mediator autem qui unitatem pacis facere intendit, unus congrue
<lb/>debet esse. Tertio propter unitatem ipsius assumentis: sicut enim decuit ut divina
<lb/>natura tantum in uno supposito incarnaretur, ita decuit ut una natura individua
<lb/>assumeretur: sic enim unius ad unum decenter facta est coniunctio. Quarto
<lb/>propter dignitatem ipsius Filii incarnati, «ut sit ipse primogenitus in multis fratribus»,
<lb/>Rom. 8, 29, in spirituali generatione, sicut etiam est primogenitus creaturae
<lb/>in rerum emanatione ab uno principio. Haec autem primogenitura sibi
<lb/>non competeret, si plures numero humanae naturae assumptae essent.
<lb/>AD OBIECTA
<lb/>Ad primum ergo dicendum, quod per Incarnationem proprie assumitur natura,
<lb/>ut infra patebit: proprie etiam et primo curatur peccatum
<lb/>naturae. Unde si aliqua natura assumptibilis non est, curabilis non est.
<lb/>Non tamen oportet ut si haec natura individua non assumitur, quod suppositum
<lb/>huius naturae non curetur: quia per hoc quod natura in aliquo individuo
<lb/>assumpta est, praeparatur curatio omnibus qui similem naturam habent; sicut e
<lb/>contra per hoc quod una persona infecit naturam humanam quae in ipso erat,
<lb/>in omnes homines peccatum transmisit.
<lb/>Ad secundum dicendum, quod sicut bonitas divina, quae in creatione rerum se
<lb/>manifestat, omnibus se communicat, non tamen aequaliter; ita etiam prout se in
<lb/>Incarnatione manifestat, praecipue quantum ad dilectionem humani generis,
<lb/>omnibus se communicat, non tamen eodem modo et aequaliter, sed uni per gratiam
<lb/>unionis, aliis per gratiam adoptionis, qui gratiae non repugnant.
<lb/>Ad tertium dicendum, quod aliquid debetur humanae naturae dupliciter: vel ut
<lb/>sibi essentiale, et hoc invenitur communiter in omnibus naturam habentibus
<lb/>humanam; vel ut superadditum essentialibus principiis, sive sit per gratiam
<lb/>acceptum, sive operibus acquisitum; et hoc non invenitur communiter in omnibus
<lb/>naturam habentibus: unde ratio non procedit.
<lb/>Quartum concedimus.
<lb/><hi rend="bold">Solutio II</hi>
<lb/>Ad secundam quaestionem dicendum, quod non fuit decens ut aliunde quam de
<lb/>stirpe Adae, Filius Dei humanam naturam assumeret, praecipue propter tria.
<lb/>Primo ad servandum iustitiam satisfactionis. Si enim de genere Adae non fuisset,
<lb/>ad eum non pertineret pro peccato Adae satisfacere. Secundo ad perfectam
<lb/>reintegrationem dignitatis Adae, qui hoc habuit ut ipse et suum genus nulla alia
<lb/>creatura indigeret, quasi sustentante et salvante: et hoc generi eius redditum
<lb/>non fuisset, si redemptus fuisset per aliquem qui ad genus eius non pertineret.
<lb/>Tertio ad servandum dignitatem specialiter ipsius Adae, qui in hoc quodam
<lb/>modo imaginem Dei singulariter habuit, ut sicut Deus, cum sit ens primum,
<lb/>omnium entium principium est per creationem; ita etiam Adam, cum sit primus
<lb/>homo, est principium omnium hominum per generationem; quod sibi deperiret,
<lb/>si Christus non de eius genere homo fieret.
<pb n="vol. 5, p. 108"/>
<lb/>AD OBIECTA
<lb/>Ad primum ergo quod obiicitur, quod debet esse segregatus a peccatoribus,
<lb/>dicendum, quod verum est, inquantum peccatores sunt, non inquantum homines
<lb/>sunt: venit enim peccatum destruere et naturam salvare: unde convenientiam
<lb/>habuit in his quae ad naturam pertinent, sed contrarietatem in his quae ad peccatum
<lb/>spectant: quia neque contraxit neque commisit peccatum.
<lb/>Ad secundum dicendum, quod natura humana non fuit infecta originali peccato
<lb/>nisi secundum quod ab Adam trahitur: unde si Deus unum hominem de limo
<lb/>terrae formaret, peccatum originale in eo non esset; et ideo satisfactio de originali
<lb/>non pertinebat indifferenter ad quemlibet hominem, sed ad quemlibet de
<lb/>genere Adae.
<lb/>Tertium concedimus.
<lb/><hi rend="bold">Solutio III</hi>
<lb/>Ad tertiam quaestionem dicendum, quod nullo modo fuit decens ut Filius Dei in
<lb/>ipso Adam humanam naturam assumeret propter duo. Primo, quia Adam propria
<lb/>personalitate perfectus fuit; unde in unitatem personae assumi non posset,
<lb/>nisi illa personalitas destrueretur, quod non decebat, ut supra, art. 1, quaestiunc.
<lb/>2, de Angelis dictum est. Secundo, quia cum per assumptionem fiat communicatio
<lb/>proprietatum, ut quidquid de homine dicitur, de Deo dicatur; sequeretur
<lb/>ut diceretur, quod Deus peccasset, quia Adam peccavit: quod est
<lb/>absurdum.
<lb/>AD OBIECTA
<lb/>Ad primum ergo dicendum, quod per peccatum Adae fuit infectio personalis in
<lb/>ipso, et infectio naturae creatae in ipso et propagandae ab ipso: et pro infectione
<lb/>personali ipse gratia adiutus satisfacere potuit secundum quosdam; sed
<lb/>requirebatur aliquis qui pro peccato naturae satisfaceret; et ideo non oportuit
<lb/>quod esset idem in persona cum Adam, sed idem in natura.
<lb/>Ad secundum dicendum, quod non est inconveniens quod de dignitate illius personae
<lb/>aliquid pereat ex culpa sua; sed inconveniens est ut aliquid naturae
<lb/>deperiret, quae cum bona esset, homo male utendo ipsam corrupit.
<lb/>Tertium concedimus.
<pb n="vol. 5, p. 110"/>
<lb/>ARTICULUS 3
<lb/><hi rend="bold">Utrum Filius Dei carnem humanam assumpserit</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod Filius Dei carnem non assumpserit. Galat. 5, 17: «Caro concupiscit
<lb/>adversus spiritum». Sed in Christo talis pugna non fuit. Ergo ipse
<lb/>veram carnem non habuit.
<lb/>2. Praeterea, in carne tantum est similitudo vestigii. Sed similitudo vestigii tantum
<lb/>non sufficit ad assumptibilitatem, ut supra, art. 1, in corp., dictum est. Ergo
<lb/>caro assumptibilis non fuit.
<lb/>3. Praeterea, maior est gratia unionis quam gratia fruitionis. Sed caro nullo
<lb/>modo potest coniungi Deo per fruitionem. Ergo non potest coniungi per unionem.
<lb/>4. SED CONTRA, ad Hebr. 2, 16: «Semen Abrahae apprehendit»; et Rom. 1, 3:
<lb/>«Factus est ei ex semine David secundum carnem». Sed semen non pertinet ad
<lb/>animam, sed ad carnem. Ergo Filius Dei in humana natura non solum animam,
<lb/>sed etiam carnem assumpsit.
<lb/>5. Praeterea, homo non nascitur ex homine nisi per traductionem carnis. Sed
<lb/>Christus non solum dicitur homo, immo etiam Filius hominis, non nisi quia de
<lb/>Virgine natus est. Ergo assumpsit carnem in humana natura.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod carnem assumpserit, et non animam. Ioan. 1, 14:
<lb/>«Verbum caro factum est». Non autem per conversionem in carnem, sed per
<lb/>assumptionem carnis. Ergo solam carnem assumpsisse videtur.
<lb/>2. Praeterea, corpus non indiget ut uniatur sibi anima, nisi ad hoc ut per ipsam
<lb/>vivificetur. Sed ad hoc quod corpus vivificetur, sufficit quod corpori vivificabili
<lb/>principium vitae uniatur. Cum ergo Deus, qui est principium vitae, corpus sibi
<lb/>univerit, videtur quod unio corporis ad animam superflua fuisset.
<lb/>3. Praeterea, habito aliquo quod est sufficiens operationis principium, non
<lb/>requiritur ad eamdem operationem aliud principium; sicut ad illuminationem
<lb/>aeris, qui illuminatur lumine solis, non requiritur lumen candelae. Sed Christus
<lb/>per intellectum divinum sibi unitum sufficienter omnia cognoscere poterat.
<lb/>Ergo non requirebatur anima cognoscitiva et intellectiva ad unionem illam.
<lb/>SED CONTRA, Christus curavit naturam nostram per hoc quod eam assumpsit.
<lb/>Sed principaliter venit ad curandum animas. Ergo animam assumpsit.
<lb/>Praeterea, mors corporalis non est nisi per separationem corporis a principio
<lb/>vitae. Si ergo in Christo non fuisset aliud principium vitae quam ipsa Deitas,
<lb/>cum caro a Divinitate nunquam fuerit separata, nunquam Christus fuisset mortuus:
<lb/>quod expresse contradicit Scripturae.
<pb n="vol. 5, p. 112"/>
<lb/>Praeterea, sequeretur quod Deus esset immediatus motor corporis Christi, si
<lb/>anima caruisset; et sic nunquam Christus fuisset fatigatus ex itinere, ut dicitur
<lb/>Ioan. 4, cum fatigatio non accidat nisi ex debilitate virtutis moventis.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod non assumpserit formam totius ex compositione partium
<lb/>resultantem. Forma enim totius est illa in qua sicut in natura communi
<lb/>particularia conveniunt. Sed Damascenus dicit, et habetur in
<lb/>littera, quod in Domino nostro Iesu Christo non est communem speciem accipere.
<lb/>Ergo in eo forma totius non fuit.
<lb/>2. Praeterea, ut dicit Boetius, species est totum
<lb/>esse individuorum. Sed nihil in Christo fuit ex parte carnis et animae quod
<lb/>totum esse ipsius Christi concluderet: quia habuit esse divinum non per animam
<lb/>neque per corpus. Ergo cum forma totius sit species in potentia, videtur
<lb/>quod in Christo forma totius non fuerit.
<lb/>3. Praeterea, in littera dicitur, quod nomine humanae naturae corpus et anima
<lb/>intelligitur, cum dicitur, Christum humanam naturam assumpsisse. Sed constat
<lb/>quod neque corpus neque anima est forma totius, ad minus secundum opinionem
<lb/>communiorem. Ergo in Christo forma totius non fuit.
<lb/>SED CONTRA, forma totius in rebus animatis resultat ex unione vel coniunctione
<lb/>animae ad corpus. Sed in Christo anima fuit coniuncta corpori; alias corpus
<lb/>illud vivum non fuisset. Ergo in Christo fuit forma totius.
<lb/>Praeterea, homines conveniunt specie ad invicem secundum convenientiam in
<lb/>forma totius. Sed Christus fuit eiusdem speciei cum aliis hominibus; alias pro
<lb/>hominibus non satisfecisset. Ergo in Christo fuit forma totius.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum, quod, secundum Philosophum 8 Metaph., definitio
<lb/>in hoc convenit cum numero, quod sicut in numeris contingit quod semper
<lb/>subtracta vel addita unitate, fit alius numerus; ita etiam in definitionibus, si
<lb/>addatur vel subtrahatur aliqua differentia, semper fit alia species. Cum ergo
<lb/>omnes differentiae sumantur ex essentialibus principiis, oportet quod si homini
<lb/>subtrahatur aliquid de essentialibus eius, non remaneat eadem species. Cum
<lb/>ergo Christus fuerit eiusdem speciei cum aliis hominibus; (alias enim verus
<lb/>homo non fuisset, sed aequivoce homo diceretur; nec pro hominibus satisfaceret
<lb/>congruenter): oportet quod omnia essentialia homini in Christo fuerint, et
<lb/>corpus et anima vegetabilis, sensibilis et rationalis, et ulterius forma totius
<pb n="vol. 5, p. 114"/>
<lb/>resultans ex coniunctione corporis et animae, quae humanitas dicitur: et quia
<lb/>proprietates naturales ex principiis essentialibus causantur, oportet quod in
<lb/>ipso fuerint omnes naturales proprietates speciem humanam consequentes. De
<lb/>aliis autem quae per accidens speciem humanam consequuntur, sive sint defectus
<lb/>sive perfectiones, infra suo loco dicetur.
<lb/>Ad primam ergo quaestionem sciendum, quod circa hoc fuerunt duo
<lb/>errores.
<lb/>Unus fuit Manichaeorum, qui dicebant, quod Christus verum corpus non
<lb/>habuit, sed tantum phantasticum. Et ratio huius positionis videtur fuisse, quia
<lb/>omnium visibilium auctorem posuerunt diabolum; et ideo nihil huius secundum
<lb/>veritatem in Christo fuit, in quo princeps mundi huius nihil habuit, Ioan. 14.
<lb/>Patet autem quod positio ista est falsa: et quantum ad radicem positionis: quia
<lb/>Deum creatorem omnium visibilium et invisibilium, et fides tenet et ratio
<lb/>demonstrat, cum a primo ente oporteat omnia entia esse, ut patet ex 2 Metaph.:
<lb/>et etiam in se positio falsa est, quia veritatem humanitatis tollit,
<lb/>ut ex dictis patet: esset enim invenire aliquam falsitatem vel simulationem in eo
<lb/>qui de se dicit Ioan. 14, 6: «Ego sum via, veritas et vita».
<lb/>Alius error fuit Marcionitarum, qui dicebant Christum corpus de Virgine non
<lb/>assumpsisse, sed de caelo apportasse: quod forte ortum habuit ex opinione
<lb/>Platonicorum, qui dicebant, animae corpus terrestre omnino fugiendum esse, ut
<lb/>beatitudinem consequatur. Non enim credebant posse fieri ut anima corpori terrestri
<lb/>unita beata fieret. Ponebant tamen animas corporibus caelestibus unitas,
<lb/>ut soli, et stellis, et lunae, beatas fore, ut Augustinus recitat in libro 10 de Civ.
<lb/>Dei; et ideo animam Christi, quae summe
<lb/>beata fuit, non terrestri, sed caelesti corpori unitam putaverunt. Sed haec etiam
<lb/>positio veritatem humanitatis tollit: quia quaelibet forma naturalis determinatam
<lb/>materiam requirit: et ideo anima humana non ex qualibet materia quam
<lb/>perficit, hominem facit, sed inquantum est forma talis corporis, elementati scilicet,
<lb/>et debita proportione complexionati. Unde si Christus corpus terrestre non
<lb/>habuit, verus homo non fuit. His autem idem defectus contingit qui et antiquis
<lb/>philosophis, ut 1 de Anima dicitur, qui de anima dicentes nihil de corpore
<lb/>dixerunt, opinantes quamlibet animam cuilibet corpori adaptari; quod
<lb/>esse non potest, cum propriae formae respondeat propria materia, et unicuique
<lb/>agenti determinata instrumenta: et ideo fides catholica, quae Christum verum
<lb/>hominem confitetur, eum habuisse corpus ex quatuor elementis compositum,
<lb/>sicut nos habemus, firmiter tenet.
<lb/>AD OBIECTA
<lb/>Ad primum ergo dicendum, quod concupiscentia carnis contra spiritum non
<lb/>causatur ex ipsa carnis natura, sed ex vitiosa corruptione eius, quae ex peccato
<lb/>primi parentis provenit, sine qua Filius Dei veram carnis naturam assumpsit.
<pb n="vol. 5, p. 116"/>
<lb/>Ad secundum dicendum, quod similitudo attenditur secundum formam.
<lb/>Corporis autem humani forma est anima rationalis, in qua imago Dei consistit;
<lb/>et ideo in corpore humano non tantum est similitudo vestigii, sed etiam similitudo
<lb/>imaginis, inquantum animam habet. Non enim corpus humanum habet esse
<lb/>quoddam distinctum ab esse quod dat sibi anima, quasi ab alia forma, per
<lb/>quam sit in eo similitudo vestigii tantum, sicut est in corporibus inanimatis:
<lb/>quia sic anima esset ens in subiecto, secundum quod subiectum nominat ens
<lb/>subsistens in actu; quod ad rationem accidentis pertinet, ut in 2 de Anima
<lb/>dicit Commentator.
<lb/>Ad tertium dicendum, quod coniunctio animae ad Deum per fruitionem consistit
<lb/>in operatione intellectus et voluntatis, in qua corpus nullo modo communicat,
<lb/>quia exercetur talis operatio sine organo corporali, ut probatur in 3 de Anima
<lb/>et ideo per fruitionem nullo modo corpus Deo uniri potest. Sed
<lb/>coniunctio unionis est ad esse in persona una: corpus autem et anima in uno
<lb/>esse communicant, quia anima est quod quid erat esse huiusmodi corpori, ut
<lb/>in 2 de Anima dicitur: et ideo per modum unionis in persona una corpus
<lb/>Deo coniungi potest.
<lb/>Quartum et quintum concedimus.
<lb/><hi rend="bold">Solutio II</hi>
<lb/>Ad secundam quaestionem est sciendum, quod circa hoc etiam fuerunt duo
<lb/>errores. Unus fuit Arii et Eunomii, qui dicebant Filium Dei carnem sine anima
<lb/>assumpsisse: quia opinabantur Divinitatem sine anima corpus eius vivificare.
<lb/>Alius fuit error Apollinaris, qui dicebat in Christo corpus animatum fuisse cum
<lb/>anima carente sensu et intellectu. Uterque autem error et veritati humanitatis
<lb/>derogat, et dignitati corporis Christi. Non enim potest esse ut materia in aliquo
<lb/>esse perficiatur, nisi per aliquid quod sit forma eius: unde cum Deus nullo
<lb/>modo forma corporis esse possit (quia oporteret eum esse partem, et non immaterialissimum),
<lb/>sequeretur quod corpus Christi, si omnino careret anima, esset
<lb/>sicut corpus non vivum; et si careret anima sensibili et rationali, esset sicut
<lb/>corpus plantae: unde esset multo minus nobile quam corpus nostrum. Similiter
<lb/>etiam cum de ratione hominis sit rationalem animam habere, si ea Christus
<lb/>caruisset, verus homo non fuisset. Hoc autem videtur eis contigisse ex hoc quod
<lb/>credebant animam corpori non uniri sicut formam, sed magis sicut indumentum,
<lb/>ut Plato dicit, secundum quod Gregorius Nissenus narrat:
<lb/>per quem modum si Deus corpori uniretur, homo non diceretur;
<lb/>praecipue si ponatur, ut quidam posuerunt, animam de substantia Dei esse:
<lb/>quae omnia manifestam falsitatem continent.
<lb/>Et ideo horum et aliorum praedictorum error excluditur in lib. Gennadii de
<lb/>ecclesiasticis Dogmatibus, cap. 2, sic: «Natus est Dei Filius ex homine, non per
<lb/>hominem, idest viri coitum, sicut Ebion dicit; sed carnem de Virgine trahens,
<lb/>non de caelo afferens, sicut Marcion affirmat; neque in phantasia, idest absque
<pb n="vol. 5, p. 118"/>
<lb/>carne, ut Valentinus dicebat; sed verum corpus, non tantum carnem ex carne, ut
<lb/>Martianus dicit; sed verus Deus et verus homo, in Deitate Verbum Patris et Deus,
<lb/>in homine anima et caro; non sine sensu et ratione, ut Apollinaris posuit; neque
<lb/>caro sine anima, ut Eunomius dixit; neque sic natus de Virgine, ut antequam de
<lb/>Virgine nasceretur, Deus non fuerit, sicut Antemon et Marcellus dixerunt».
<lb/>AD OBIECTA
<lb/>Ad primum ergo circa hoc obiectum dicendum, quod cum dicitur, «Verbum caro
<lb/>factum est», sumitur pars pro toto, idest caro pro toto homine; sicut anima
<lb/>ponitur aliquando pro toto homine, Gen. 46, 27: «Omnes animae domus Iacob
<lb/>quae ingressae sunt in Aegyptum, fuere septuaginta». Ideo autem carnem, quae
<lb/>inferior pars est, dicere voluit, ut ostenderet per locum a minori nihil in hominis
<lb/>natura esse quod Filius Dei non assumpserit.
<lb/>Ad secundum dicendum, quod ad hoc quod corpus vivificetur, requiritur quod
<lb/>sibi coniungatur principium vitae per modum formae, ut ex eis efficiatur una
<lb/>natura communis. Divinitas autem forma corporis esse non potest: non enim ex
<lb/>Deitate et corpore una communis natura resultat: et ideo ad hoc ut corpus
<lb/>Christi unum esse possit, requiritur anima quae sit eius forma.
<lb/>Ad tertium dicendum, quod, sicut in 2 de Anima dicitur, illud quo
<lb/>aliquid operatur primo, est forma eius; unde cum intellectus divinus non possit
<lb/>esse forma in humanitate Christi, oportet quod illud quo homo sentit et intelligit,
<lb/>sit anima sensitiva et intellectiva.
<lb/>Alia duo concedimus.
<lb/><hi rend="bold">Solutio III</hi>
<lb/>Ad tertiam quaestionem sciendum est, quod quidam posuerunt Deum assumpsisse
<lb/>animam et corpus, non ita quod ex eorum coniunctione aliqua humanitas
<lb/>resultaret; et haec opinio similiter veritatem humanitatis tollit, et dignitatem
<lb/>corporis Christi: non enim Christus verus homo esse potuit, nec corpus eius
<lb/>vere vivum, nisi anima corpori unita fuisset ut forma eius, ita quod ex eis unum
<lb/>quid efficeretur. Sed de hac opinione infra dicetur, dist. 3, qu. 2, art. 2. Unde
<lb/>dicendum quod sicut in Christo verum corpus et vera anima fuit; ita et vera
<lb/>humanitas, id est natura humana, ex coniunctione utriusque resultans.
<lb/>AD OBIECTA
<lb/>Ad primum circa hoc obiectum dicendum, quod Damascenus dicere intendit,
<lb/>quod non est facta unio in una natura, ut Eutychiani posuerunt; et ideo vult
<lb/>quod ex coniunctione Divinitatis ad humanitatem non resultet aliqua natura
<lb/>communis tertia: quia illa nec esset Divinitas nec humanitas, sicut humanitas
<lb/>nec est anima neque corpus; unde Christus neque esset Deus neque homo, sed
<lb/>tantum Christus. Non autem intendit, quod ex coniunctione animae ad corpus
<lb/>non resultet forma totius, per quam in specie cum aliis hominibus communicet.
<pb n="vol. 5, p. 120"/>
<lb/>Ad secundum dicendum, quod verbum Boetii veritatem habet in quolibet individuo
<lb/>quod subsistit in una natura tantum: quia species comprehendit omnia
<lb/>essentialia principia subsistentis individui in natura speciei; et sic etiam humanitas
<lb/>comprehendit omnia essentialia Christi, secundum quod in humanitate
<lb/>subsistit. Sed illa persona hoc singulariter habet ut in duabus naturis subsistat;
<lb/>et ideo species humana non colligit omnia quae illi personae essentialiter
<lb/>conveniunt.
<lb/>Ad tertium dicendum, quod cum dicitur, nomine humanitatis corpus et animam
<lb/>intelligi, intelligendum est materialiter, sicut nomine totius intelliguntur partes;
<lb/>et non quod totum proprie loquendo sint suae partes, sed aliquid ex partibus
<lb/>constitutum.
<lb/>Alia duo concedimus.
<pb n="vol. 5, p. 122"/>
<lb/><hi rend="bold">QUAESTIO 2</hi>
<lb/>Deinde quaeritur de ordine assumptionis; et circa hoc quaeruntur tria:
<lb/>1. Utrum unam partem humanae naturae assumpserit mediante alia; 2. Utrum
<lb/>humanam naturam assumpserit mediante aliquo alio; 3. Utrum omnes partes
<lb/>humanae naturae simul tempore assumpserit.
<lb/>ARTICULUS 1
<lb/><hi rend="bold">Utrum assumpserit carnem mediante anima</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod carnem non assumpserit mediante anima. Remoto enim medio
<lb/>quo aliqua coniunguntur, extrema separantur, sicut patet in tabulis quae per
<lb/>clavum coniunguntur. Sed in morte Christi separata est anima a carne; nec
<lb/>tamen separata est Deitas a carne. Ergo anima non est medium quo Deitas unitur
<lb/>carni.
<lb/>2. Praeterea, unum extremorum quae coniunguntur per medium, magis coniungitur
<lb/>medio quam alteri extremo. Sed caro non magis coniungitur animae quam
<lb/>Deitati: est enim caro ab anima separata in morte, non tamen a Deitate. Ergo
<lb/>Divinitas non est unita carni mediante anima.
<lb/>3. Praeterea, Deus in qualibet creatura est immediate per essentiam, praesentiam,
<lb/>et potentiam: similiter etiam animae sanctae coniungitur immediate per
<lb/>gratiam. Cum ergo maior sit coniunctio unionis quam aliqua praedictarum,
<lb/>videtur quod quidquid assumitur ad unitatem personae, immediate Divinitati
<lb/>coniungatur.
<lb/>SED CONTRA, Augustinus ad Volusianum dicit: «Filius Dei assumpsit
<lb/>animam rationalem, et per eam sibi corpus aptavit»; et ita videtur quod
<lb/>mediante anima Filius Dei carnem assumpserit.
<lb/>Praeterea, multum distantia non coniunguntur nisi per medium, quod minus
<lb/>distat ab extremis quam extrema ad invicem. Sed corpus plus distat a Deitate
<lb/>quam anima. Ergo corpus unitur Deitati mediante anima.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod non assumpserit animam mediante spiritu. Impossibile
<lb/>enim est ut per idem medium uniatur aliquid superiori et inferiori; quia
<lb/>illud quo unitur inferiori, est infra ipsum; illud quo unitur superiori, est supra
<lb/>ipsum. Sed anima mediante spiritu unitur corpori, quod est infra ipsum, ut quidam
<lb/>dicunt. Ergo non unitur Deo, qui est supra eam, mediante spiritu.
<pb n="vol. 5, p. 124"/>
<lb/>2. Praeterea, medium oportet differre ab extremis. Sed mens quae spiritus dicitur
<lb/>ab Augustino, non est extra essentiam animae, immo
<lb/>est id quod in anima nostra est sublimius, in qua imago Dei invenitur, ut idem
<lb/>Augustinus dicit. Ergo non assumpsit animam mediante spiritu.
<lb/>3. Praeterea, spiritus humanus differt in hoc ab angelico quod est animae unitus
<lb/>et carni: quod Angelo non convenit. Sed spiritus angelicus non est assumptibilis:
<lb/>ut supra dictum est, qu. 2, art. 1, quaestiunc. 3. Ergo quod spiritus
<lb/>humanus sit assumptibilis, est ex ratione animae, vel ex ratione carnis. Ergo
<lb/>magis assumpsit spiritum mediante carne vel anima, quam e converso.
<lb/>SED CONTRA, ea quae sunt distantia, per aliquid utrique proximum coniunguntur.
<lb/>Sed spiritus proximus est Deo per similitudinem imaginis, quia et ipse Deus
<lb/>spiritus est, ut dicitur Ioan. 4: similiter etiam cum anima convenit in hoc quod
<lb/>pars quaedam animae est. Ergo Deus animam mediante spiritu assumpsit.
<lb/>Praeterea, sicut anima corpore, ita aliis partibus animae spiritus superior est.
<lb/>Sed Deus assumpsit corpus mediante anima. Ergo eadem ratione assumpsit
<lb/>animam mediante spiritu.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod non assumpserit totum mediantibus partibus. Illud
<lb/>enim quod convenit toti ratione partium, non solum convenit toti, sed etiam
<lb/>partibus. Sed Deitas non praedicatur de partibus humanae naturae (non enim
<lb/>dicimus quod anima sit Deus, vel quod corpus sit Deus): praedicatur autem de
<lb/>toto cum dicimus Deum hominem esse. Ergo cum per assumptionem humanae
<lb/>naturae praedicetur Deus de homine, et e converso, videtur quod partes non
<lb/>assumpserit nisi mediante toto.
<lb/>2. Praeterea, alia est singularitas uniuscuiusque partis hominis, et singularitas
<lb/>divinae personae vel incommunicabilitas, quia partes sunt plures, sed persona
<lb/>assumens una est. Est autem eadem singularitas personae assumentis et totius
<lb/>hominis, quia eadem est hypostasis utriusque, ut dicit Damascenus.
<lb/>Ergo videtur quod partes non assumpserit nisi mediante toto.
<lb/>3. Praeterea, creaturae cui est unita Divinitas debetur honor latriae, ut infra
<lb/>dicetur, dist. 9, qu. 1, art. 2. Sed aliquibus partibus corporis Christi, si essent
<lb/>separatae, non deberetur honor latriae. Ergo partibus separatis a toto non est
<lb/>unita Divinitas. Ergo non est unita partibus nisi mediante toto.
<lb/>4. SED CONTRA, in morte Christi Divinitas partibus hominis, scilicet corpori et
<lb/>animae, unita mansit. Sed tunc ex partibus, cum coniunctae non essent, totum
<lb/>non constabat. Ergo non assumpsit partes mediante toto.
<lb/>5. Praeterea, quidquid convenit parti et toti, per prius convenit parti quam toti.
<lb/>Sed dicimus humanam naturam assumptam esse, et similiter partes eius, scilicet
<lb/>animam et carnem. Ergo per prius assumpsit partes quam totum; et ita non
<lb/>partes mediante toto assumpsit.
<pb n="vol. 5, p. 126"/>
<lb/><hi rend="bold">Solutio I</hi>
<lb/>Respondeo dicendum, quod est duplex medium, scilicet congruentiae, et necessitatis.
<lb/>Medium congruentiae est quod facit ad decentem coniunctionem extremorum,
<lb/>quae tamen nihilominus sine illo esse posset, sicut pulchritudo facit ad
<lb/>decentem coniunctionem matrimonii, qua tamen amissa, matrimonium non solvitur.
<lb/>Medium autem necessitatis est sine quo coniunctio extremorum esse non
<lb/>potest, sicut lumen coniungitur aeri mediante diaphaneitate. Hoc tamen contingit
<lb/>dupliciter: quia vel est causa coniunctionis, vel est ad coniunctionem consequens.
<lb/>Coniunctionis causa est medium, sicut aqua et aer in visu: quia per
<lb/>aerem redditur species visibilis ipsi visui. Consequens autem coniunctionem est
<lb/>quod ex coniunctorum dispositione causatur, sicut aer vel aqua est medium in
<lb/>tactu: propter hoc oportet extremitates corporum se tangentium humidas esse;
<lb/>et ita oportet humiditatem aliquam intermediam esse. Medium autem quod est
<lb/>causa coniunctionis, est duplex: quia vel coniungit effective, sicut homo reconcilians
<lb/>inimicos, dicitur medius inter eos: vel coniungit formaliter, sicut amor
<lb/>coniungit amicos, ut medium quoddam inter eos. Sed utrumque horum adhuc
<lb/>dupliciter contingit: quia medium necessitatis vel causa coniunctionis est in
<lb/>actu, ut patet in vinculo quo aliqua colligantur, vel est causa coniungibilitatis,
<lb/>sicut siccitas in lignis causat coniungibilitatem ad ignem.
<lb/>His igitur visis, ad primam quaestionem dicendum, quod anima est quodammodo
<lb/>medium quo corpus Divinitati unitur. Sed sciendum, quod si anima comparetur
<lb/>ad unionem in actu, est medium congruentiae tantum: non enim decet ut
<lb/>Divinitas corpori uniatur, nisi habeat animam: tum quia est Deo propinquior,
<lb/>tum quia pluribus modis est Deo unibilis quam corpus, quia etiam per gratiam
<lb/>et gloriam; tum etiam quia corpori unitur propter reparationem animae. Si vero
<lb/>comparetur ad unibilitatem, sic est medium necessitatis, sicut causans formaliter
<lb/>unibilitatem in corpore; non enim corpus est unibile servato ordine ad finem
<lb/>unionis (secundum quod creatura rationalis prae aliis assumptibilis dicta est)
<lb/>nisi per hoc quod particeps est imaginis Dei mediante anima; unde corpora
<lb/>inanimata unibilia non sunt.
<lb/>AD OBIECTA
<lb/>Ad primum ergo dicendum, quod si tollatur medium quod est causa coniunctionis
<lb/>in actu, necesse est unita dissolvi, sicut subtracto amore, hominum corda
<lb/>ulterius unum non erunt: semper enim ablata causa aufertur effectus. Subtracto
<lb/>tamen medio congruentiae, quod ad decentiam unionis faciebat, non est necessarium
<lb/>unita dissolvi. Similiter autem non est necessarium ut si tollatur
<lb/>medium, quod est causa coniungibilitatis, unio dissolvatur: potest enim esse ut
<lb/>causet coniungibilitatem etiam postquam abscesserit, dummodo remaneat ordo
<lb/>et possibilitas ad ipsum, quia forte coniunctio actualis medii non est causa
<lb/>coniungibilitatis ad extremum, sed potius coniungibilitas medii; sicut actualis
<pb n="vol. 5, p. 128"/>
<lb/>consideratio principiorum est medium quo habitus conclusionum acquiritur;
<lb/>non tamen transeunte actuali consideratione principiorum, transit habitus conclusionis,
<lb/>eo quod adhuc manet habilitas ad considerandum principia. Unde
<lb/>cum anima sit medium congruentiae, et causans unibilitatem in corpore, non
<lb/>oportet quod abscedente anima coniunctio Divinitatis ad carnem dirimatur:
<lb/>quia adhuc remanet in corpore habilitas et ordo ad animam, ratione cuius
<lb/>remanet in carne convenientia unionis, et unibilitas ad Divinitatem.
<lb/>Ad secundum dicendum, quod aliqua duo possunt esse magis coniuncta quam
<lb/>alia, dupliciter. Vel quia pluribus modis coniunguntur; et sic anima magis unitur
<lb/>carni quam Deitas, quia anima est forma eius; et hoc modo est medium formaliter
<lb/>unibilitatem in ipso causans: vel quia fortiori vinculo coniunguntur; et
<lb/>sic Deitas magis unitur carni quam anima, quae unitur ei naturali unione,
<lb/>propter quod separabilis est; Divinitas autem unitur carni per gratiam increatam,
<lb/>quae immutabilis est; et ideo illa unio nunquam separatur.
<lb/>Ad tertium dicendum, quod creatura ex seipsa receptibilis est divini influxus in
<lb/>ipsam; et ideo non indiget medio quod faciat eam possibilem ad hoc quod Deus
<lb/>in ea sit per essentiam, praesentiam et potentiam: neque etiam indiget medio
<lb/>congruentiae, quia decentissimum est ut creatura a Creatore non deseratur.
<lb/>Similiter etiam anima secundum sui naturam capax est Dei; corpus autem non
<lb/>est assumptibile per naturam corporis, sed inquantum est perfectum anima
<lb/>rationali; et ideo non est simile.
<lb/><hi rend="bold">Solutio II</hi>
<lb/>Ad secundam quaestionem dicendum, quod secundum Augustinum,
<lb/>spiritus multipliciter dicitur. Uno modo ipsum corpus subtile, ut
<lb/>aer. Alio modo corpus animae omnino subiectum, sicut corpora sanctorum in
<lb/>resurrectione, 1 Corinth. 15. Tertio modo quaelibet anima brutorum; Eccle. 3:
<lb/>«quis novit... si spiritus iumentorum descendat deorsum?». Quarto virtus imaginaria,
<lb/>1 Corinth., 14, 15: «Psallam spiritu, psallam mente». Quinto ipsa mens
<lb/>hominis vel Angeli, Ephes. 4, 23: «Renovamini spiritu mentis vestrae». Sexto
<lb/>ipsa divina substantia, Ioan. 4, 24: «Spiritus est Deus». Nunc autem loquimur de
<lb/>spiritu secundum quod pro mente ponitur. Unde dicendum, quod Divinitas
<lb/>mediante spiritu animam assumpsit, sicut anima mediante, corpus; sicut enim
<lb/>corpus non est assumptibile nisi per hoc quod habet animam; ita anima non est
<lb/>assumptibilis nisi per hoc quod mens in ea est, per quam imaginem Dei habet.
<lb/>AD OBIECTA
<lb/>Ad primum ergo circa hoc obiectum dicendum, quod ratio illa procedit ex
<lb/>aequivocatione spiritus, ut ex dictis patet.
<lb/>Ad secundum dicendum, quod quamvis spiritus, idest mens, non differat ab
<lb/>anima per essentiam, nisi mens dicatur potentia animae, quae quodammodo ab
<lb/>anima per essentiam differt, sicut proprietas a subiecto; tamen anima non ex
<lb/>hoc quod est anima, assumptibilis est modo praedicto, sed ex hoc quod mentem
<lb/>habet; et ideo mens est medium in anima assumptibilitatem causans.
<pb n="vol. 5, p. 130"/>
<lb/>Ad tertium dicendum, quod quamvis forma materialis non possit esse sine
<lb/>materia, tamen materia non dat esse formae, sed e converso; ita etiam quamvis
<lb/>spiritus carni non unitus assumptibilis non sit, magis tamen spiritus causat
<lb/>assumptibilitatem in corpore quam e converso.
<lb/>Alia duo concedimus.
<lb/><hi rend="bold">Solutio III</hi>
<lb/>Ad tertiam quaestionem dicendum, quod partes originaliter sunt priores toto,
<lb/>quasi constituentes ipsum; totum autem completive est prius partibus, quia
<lb/>ratio naturae completae invenitur prius in ipso toto, et ad partes eius pervenit
<lb/>mediante toto, inquantum eius partes sunt; unde etiam sunt in genere per
<lb/>reductionem. Et ideo dicendum est, quod quodammodo mediantibus partibus
<lb/>assumpsit totum, inquantum scilicet partes originaliter humanam naturam constituebant,
<lb/>cui per se assumptio debebatur; quodammodo autem partes mediante
<lb/>toto, inquantum ratio humanae naturae, quae per se assumptibilis est, per
<lb/>prius invenitur in toto, et per hoc in partibus.
<lb/>AD OBIECTA
<lb/>Ad primum ergo dicendum, quod quamvis de partibus humanae naturae Deus
<lb/>non praedicetur, tamen partes illae causant originaliter assumptibilitatem in
<lb/>toto; sicut homo dicitur animal, non autem corpus vel anima dicitur animal,
<lb/>quamvis ex corpore et anima causetur in homine quod animal sit.
<lb/>Ad secundum dicendum, quod est duplex singularitas: scilicet singularitas
<lb/>naturae, ut haec humanitas; et singularitas subsistentis in natura, ut hic homo.
<lb/>Non autem est facta unio in singularitate naturae, quia naturae inalterabiliter
<lb/>unitae sunt; sed est facta unio in singularitate personae subsistentis in natura,
<lb/>quia idem Christus in utraque natura subsistit. Singularitas autem partium,
<lb/>inquantum partes sunt, ad naturam pertinet; et ideo non est eadem singularitas
<lb/>partium hominis et Dei; sed est eadem persona hominis et Dei: nec tamen
<lb/>sequitur quod partes non causent assumptibilitatem in toto.
<lb/>Ad tertium dicendum, quod in omnibus partibus quae sunt de veritate humanae
<lb/>naturae, etiam separatis, manet ordo ad totam naturam; et ideo remanet in eis
<lb/>assumptibilitas, et per consequens unio, sicut in corpore Christi remansit
<lb/>anima separata; unde et eis latria deberetur. Si autem separarentur aliquae
<lb/>partes quae non essent de veritate humanae naturae, non remaneret in eis ordo
<lb/>ad naturam humanam, cui principaliter assumptio debetur; et ideo non remaneret
<lb/>unio, nec debitum latriae.
<lb/>Ad quartum dicendum, quod sicut corpus remanet unitum post animam, quamvis
<lb/>mediante anima uniatur, propter hoc quod remanet in corpore ordo ad animam;
<lb/>ita etiam remanet ordo in partibus ad totum; et propter hoc, dissoluto
<lb/>toto adhuc remanent partes unitae.
<lb/>Ad quintum dicendum, quod quamvis partes sint priores toto et causent totum,
<lb/>tamen aliquid est quod non convenit partibus nisi in ordine ad totum, sicut
<lb/>quod ordinentur in praedicamento: unde ratio ex falsis procedit.
<pb n="vol. 5, p. 132"/>
<lb/>ARTICULUS 2
<lb/><hi rend="bold">Utrum natura humana sit assumpta mediante gratia</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod natura humana assumpta sit mediante gratia. Sicut enim dicit
<lb/>Augustinus,in
<lb/>rebus per tempus exortis summa gratia est quod Deus in unitate personae homini
<lb/>nullis meritis praecedentibus copulatur. Sed in his quae fiunt per gratiam gratia
<lb/>medium cadit. Ergo natura humana unitur Divinitati mediante gratia.
<lb/>2. Praeterea, maior est unio in persona quam unio animae beatae ad Deum per
<lb/>fruitionem. Sed anima non potest uniri Deo per modum fruitionis nisi mediante
<lb/>gratia. Ergo nec natura humana potest assumi in unitatem divinae personae
<lb/>nisi mediante gratia.
<lb/>3. Praeterea, in illud quod facultatem naturae excedit, natura non potest pervenire
<lb/>nisi mediante gratia. Sed assumi in unitatem divinae personae est maxime
<lb/>excedens facultatem naturae. Ergo in hoc natura non potest pervenire, nisi per
<lb/>gratiam elevetur; et sic idem quod prius.
<lb/>SED CONTRA, corpus humanum non est susceptibile gratiae, et tamen assumptum
<lb/>est sicut et anima. Ergo assumptio humanae naturae non est facta mediante
<lb/>gratia.
<lb/>Praeterea, in his quae miraculose fiunt, non requiritur aliquod medium disponens.
<lb/>Sed assumptio humanae naturae miraculose est facta. Ergo non oportuit
<lb/>quod esset ibi gratia aliqua, quasi disponens humanam naturam in unionem.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod Filius Dei carnem assumpsit mediante Spiritu
<lb/>Sancto. Verbum enim creatum non unitur voci, nisi mediante spiritu. Sed sicut
<lb/>verbum mentis humanae unitur voci, ita Verbum divinum unitur carni, ut dicit
<lb/>Augustinus. Ergo illa unio facta est mediante Spiritu Sancto.
<lb/>2. Praeterea, in omni coniunctione quae fit per gratuitam voluntatem, amor
<lb/>medium cadit. Sed unio Filii Dei ad humanam naturam est huiusmodi. Ergo in
<lb/>ea Spiritus Sanctus, qui est amor, medium est.
<lb/>3. Praeterea, secundum Augustinum et Hilarium, inter tres personas Spiritus
<lb/>Sanctus est nobis propinquior. Sed id quod alicui magis propinquat, est medium
<lb/>quo magis distanti unitur. Ergo Spiritus Sanctus est medium quo unitur humana
<lb/>natura divinae.
<lb/>SED CONTRA, medium magis unitur utrique extremorum quam extrema ad invicem.
<lb/>Sed Spiritus Sanctus non unitur humanitati in persona. Ergo non est
<lb/>medium unionis.
<pb n="vol. 5, p. 134"/>
<lb/><hi rend="bold">Quaestiuncula III</hi>
<lb/>1. Ulterius. VIDETUR quod nec unio cadat medium inter humanam naturam et
<lb/>divinam. Nullum enim accidens cadit medium in aliqua substantiali unione. Sed
<lb/>unio, cum sit relatio, accidens quoddam est. Ergo cum unio Divinitatis ad
<lb/>humanitatem non sit accidentalis, sed in substantia, quae hypostasis dicitur,
<lb/>videtur quod in illa unione medium cadere non possit.
<lb/>2. Praeterea, si unio illa res aliqua est, aut est aeterna, aut temporalis. Si aeterna,
<lb/>cum compositionem non sit intelligere sine componentibus, ut dicit Philosophus,
<lb/>oporteret quod homo ab aeterno Deo unitus fuisset. Si
<lb/>temporalis, cum unio sit in utroque extremorum, videtur quod aliquod temporale
<lb/>in Deo sit; quod est impossibile. Ergo unio non est aliqua res cadens medium
<lb/>inter humanam naturam et divinam.
<lb/>3. Praeterea, si sit temporalis, cum omnia temporalia praecesserint in operibus
<lb/>sex dierum, oportet quod et unio ista in operibus illis praecesserit, quod non
<lb/>videtur. Ergo unio non est aliqua res temporalis quae medium inter Divinitatem
<lb/>et humanitatem cadere possit.
<lb/>SED CONTRA, relatio cadit medium inter extrema. Sed unio relatio quaedam est,
<lb/>qua humanitas et Divinitas uniri dicuntur. Ergo mediante unione, humana natura
<lb/>divinae unita est.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo, supposita distinctione in praedicto articulo praemissa, sciendum
<lb/>est, quod in unione humanae naturae ad divinam nihil potest cadere medium
<lb/>formaliter unionem causans, cui per prius humana natura coniungatur quam
<lb/>divinae personae: sicut enim inter materiam et formam nihil cadit medium in
<lb/>esse quod per prius sit in materia quam forma substantialis; alias esse accidentale
<lb/>esset prius substantiali, quod est impossibile; ita etiam inter naturam et
<lb/>suppositum non potest aliquid dicto modo medium cadere, cum utraque
<lb/>coniunctio sit ad esse substantiale. Sed sicut adventum formae in materiam
<lb/>praecedunt ordine fiendi disponentia formaliter et materialiter, quibus materia
<lb/>redditur idonea ad susceptionem formae; ita etiam in humana natura inveniuntur
<lb/>quaedam superaddita, quibus redditur decens ut assumatur a divina persona,
<lb/>ut scientiae et virtutes et huiusmodi: unde ista possunt quodammodo dici
<lb/>medium congruentiae.
<lb/>Ad primam ergo quaestionem dicendum, quod sicut in 2 sentent., 26 dist.,
<lb/>Magister dicit, gratia dupliciter dicitur: uno modo ipse Deus gratis dans, vel
<lb/>gratuita voluntas eius; alio modo donum aliquod gratis datum. Primo ergo
<lb/>modo accipiendo gratiam, gratia est medium unionis quasi unionem efficaciter
<pb n="vol. 5, p. 136"/>
<lb/>causans: quia gratuita sua voluntate sine meritis praecedentibus carnem
<lb/>assumpsit. Secundo modo accipiendo gratiam, non cadit ibi aliquod medium
<lb/>habituale donum, sicut unionem vel unibilitatem formaliter causans; sed solum
<lb/>est sicut medium congruitatis, sicut etiam scientia, et perfectio corporis, et
<lb/>huiusmodi, quae decuit naturae assumptae non deesse. Nisi forte gratia ipsa
<lb/>unio dicatur, quae est quoddam donum gratiae gratis datum: quae quomodo sit
<lb/>medium, post dicetur.
<lb/>AD OBIECTA
<lb/>Ad primum ergo dicendum, quod, sicut ipsemet se exponit, assumptio illa ad
<lb/>maximam gratiam pertinet: quia tam maximum donum collatum est homini ut
<lb/>esset Filius Dei nullis praecedentibus meritis. Unde gratia divina ibi significat
<lb/>voluntatem divinam, unionem gratis facientem, et non habitum aliquem, quo
<lb/>interveniente unio completa sit.
<lb/>Ad secundum dicendum, quod fruitio operationem quamdam dicit: unde per
<lb/>fruitionem anima unitur Deo, sicut operans operationis obiecto. Hoc autem ad
<lb/>rationem perfectae operationis pertinet ut a potentia mediante habitu eliciatur;
<lb/>et ideo oportet quod unio fruitionis mediante habitu gratuito fiat. Unio autem in
<lb/>persona est ad unum esse personale; habitus autem non potest esse principium
<lb/>personae subsistentis, sed est ad esse consequens; et ideo gratia non est
<lb/>medium in unione personali, sicut unionem formaliter causans.
<lb/>Ad tertium dicendum, quod quamvis assumi in unitatem divinae personae sit
<lb/>supra facultatem humanae naturae, non tamen exigitur aliquid formaliter humanam
<lb/>naturam elevans ad talem assumptionem: tum quia quocumque addito, talis
<lb/>natura a persona divina in infinitum distaret: tum quia cum assumi per se naturae
<lb/>conveniat; omnia autem accidentia praeter rationem naturae sint, ideo non
<lb/>poterit humana natura secundum id quod assumptibilis est, elevari per aliquod
<lb/>accidens additum ad hoc ut assumptibilior fiat: sed ad hoc quod assumatur, exigitur
<lb/>benignitas divina humanam naturam ad tantam dignitatem gratis elevans.
<lb/><hi rend="bold">Solutio II</hi>
<lb/>Ad secundam quaestionem dicendum, quod Spiritus Sanctus non potest dici in
<lb/>illa unione medium, nisi sicut unionem effective causans: quae quamvis effectus
<lb/>totius Trinitatis sit, tamen Spiritui Sancto appropriatur, ut infra dicetur, dist. 4,
<lb/>quaest. 1, art. 2, quaestiunc. 1.
<lb/>AD OBIECTA
<lb/>Ad primum ergo dicendum, quod etiam verbum creatum voci non unitur
<lb/>mediante spiritu, nisi sicut per medium effectivum unionis: quia, sicut dicit
<lb/>Philosophus, percussio respirati aeris ad arteriam est
<lb/>causa vocis: et per hunc etiam modum Spiritui Sancto appropriatur efficientia
<lb/>carnis, cui verbum increatum unitur.
<pb n="vol. 5, p. 138"/>
<lb/>Ad secundum dicendum, quod ea quae per voluntatem fiunt, etiam mediante
<lb/>amore fiunt, sicut efficiente causa; et sic etiam est in praedicta unione.
<lb/>Ad tertium dicendum, quod Spiritus Sanctus etiam dicitur propinquior nobis,
<lb/>inquantum per ipsum omnia dona nobis donantur, ut in 1 lib., dist. 18, dictum
<lb/>est; et sic in idem redit cum praedictis.
<lb/><hi rend="bold">Solutio III</hi>
<lb/>Ad tertiam quaestionem dicendum est, quod inter humanam naturam et divinam
<lb/>necesse est cadere unionem mediam, non sicut causam, sed sicut effectum
<lb/>coniunctionem naturarum consequentem. Est enim natura relationis ut in aliis
<lb/>rerum generibus causam habeat, quia minimum habet de natura entis, ut
<lb/>Commentator 12 Metaph. dicit. Unde quamvis relatio per se non terminet
<lb/>motum, quia in ad aliquid non est motus, ut probatur in 5 Physic.,
<lb/>tamen ex hoc quod motus per se terminatur ad aliquod ens, de necessitate
<lb/>consequitur relatio aliqua; sicut ex hoc quod motus alterationis terminatur
<lb/>ad albedinem, consequitur relatio similitudinis ad omnia alba: similiter
<lb/>etiam ex hoc quod motus generationis terminatur ad formam, consequitur haec
<lb/>relatio secundum quam materia sub forma esse dicitur; ita etiam ex hoc quod
<lb/>motus assumptionis humanae naturae terminatur ad personam, consequitur
<lb/>haec relatio quae dicitur unio; unde unio est medium non sicut assumptionem
<lb/>causans, sed potius sicut eam consequens; sicut etiam dictum est supra, quod
<lb/>aqua est medium in tactu ex hoc quod tangentia humectata sunt.
<lb/>AD OBIECTA
<lb/>Ad primum ergo dicendum, quod nihil prohibet accidens esse medium in
<lb/>coniunctione substantiali sicut coniunctionem sequens; impossibile est tamen ut
<lb/>sit medium coniunctionem causans.
<lb/>Ad secundum dicendum, quod unio relatio quaedam temporalis est: quae quidem
<lb/>realiter est in ipsa natura assumpta, sed in persona assumente secundum
<lb/>rationem tantum; sicut et de aliis relationibus ex tempore de Deo dictis, ut
<lb/>Dominus, et huiusmodi, in 1 lib., dist. 30, dictum est. Et tamen sicut Dominus
<lb/>realiter dicitur Deus, non propter relationem dominii realiter in ipso existentem,
<lb/>sed propter potestatem coercendi creaturam, ex qua talis relatio causatur;
<lb/>ita etiam dicitur realiter unitus, quia in eo realiter est personalitas, ad quam
<lb/>unio terminatur.
<lb/>Ad tertium dicendum, quod unio illa praecessit in operibus sex dierum, non in
<lb/>ratione seminali, sed in potentia obedientiae tantum; sicut in costa Adae fuit ut
<lb/>ex ea Eva nasci posset.
<pb n="vol. 5, p. 140"/>
<lb/>ARTICULUS 3
<lb/><hi rend="bold">Utrum caro prius fuerit concepta quam assumpta</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod caro prius fuerit concepta quam assumeretur. Quod enim non
<lb/>est, non potest assumi. Sed caro per conceptionem efficitur ens. Caro ergo prius
<lb/>fuit concepta quam assumeretur.
<lb/>2. Praeterea, motus semper praecedit tempore terminum motus. Sed conceptio
<lb/>carnis terminata est ad unionem, sicut motus ad terminum. Ergo conceptio
<lb/>unionem praecessit.
<lb/>SED CONTRA, sola unione communicatio proprietatum efficitur, ut quod de homine
<lb/>dicitur, de Filio Dei dicatur. Sed concipi proprie carnis est. Si ergo conceptio
<lb/>carnis unionem praecederet, Filius Dei de Virgine conceptus non esset; quod
<lb/>est contra symbolum. Ergo conceptio carnis unionem non praecessit.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod caro prius fuerit assumpta quam animata. Quod enim
<lb/>est primum in resolutione, est ultimum in compositione. Sed anima separata est
<lb/>a carne, adhuc manente unione carnis ad Divinitatem. Ergo caro prius est
<lb/>assumpta a Divinitate quam animaretur.
<lb/>2. Praeterea, anima, cum sit forma, requirit propriam materiam, scilicet corpus
<lb/>organicum in quo sit. Hoc autem fit per conceptionem carnis. Ergo conceptio
<lb/>praecedit animationem. Sed conceptio carnis simul est cum ipsius assumptione,
<lb/>ut probatum est. Ergo caro prius fuit assumpta quam animata anima rationali.
<lb/>SED CONTRA, caro unitur Divinitati mediante anima, ut supra habitum est. Sed
<lb/>extremum non prius extremo coniungitur quam medio. Ergo caro non prius est
<lb/>Divinitati unita quam animata.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod anima sit prius assumpta quam corpori coniuncta.
<lb/>Extremum enim prius coniungitur medio quam alteri extremorum. Sed Divinitas
<lb/>unitur carni mediante anima. Ergo prius unitur animae quam carni. Sed simul
<lb/>Divinitas et anima carni uniuntur. Ergo Divinitas prius unitur animae quam carni.
<lb/>2. Praeterea, persona Christi ex tribus substantiis componi dicitur, scilicet ex
<lb/>Divinitate, anima et carne: quorum supremum est Deitas, et infimum est caro,
<lb/>anima autem est medium. Sed prius Divinitas fuit quam animae et carni uniretur.
<lb/>Ergo si medium cum extremis communicat, videtur quod anima sit posterior
<lb/>Deitate, et prior carne. Sed simul anima creata est et assumpta. Ergo anima
<lb/>prius est assumpta quam carni uniatur.
<pb n="vol. 5, p. 142"/>
<lb/>SED CONTRA, anima non est prius assumpta quam creata; nec creata quam corpori
<lb/>infusa: quia creando corpori infunditur, et infundendo creatur. Ergo anima
<lb/>non est prius assumpta quam carni unita.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum, quod nulla natura habet esse nisi in supposito suo: non enim
<lb/>humanitas potest esse nisi in homine: unde quidquid est in genere substantiae per
<lb/>se existens, rationem hypostasis habet, vel suppositi: et quia unio Divinitatis et
<lb/>humanitatis fit in hypostasi, ut dicit Damascenus, ideo non
<lb/>potest esse ut quod assumptum est, prius fuerit quam assumeretur: nisi forte
<lb/>poneretur quod assumptio rationem hypostasis rei assumptae tolleret, quod est
<lb/>inconveniens; hoc enim sine corruptione assumpti accidere non posset. Et ideo
<lb/>nullum horum trium est possibile: scilicet nec ut caro concepta prius fuerit, et
<lb/>postmodum assumpta; nec ut anima prius creata, et postmodum assumpta;
<lb/>neque ut homo prius ex suis partibus constitutus sit, et postmodum assumptus.
<lb/>Sicut autem ex dictis patet, corpus assumptibilitatem habet ab anima; similiter
<lb/>etiam partes essentiales assumptibilitatem habent ex ratione, cuius sunt partes
<lb/>naturae.
<lb/>Unde etiam utrumque horum est impossibile, ut scilicet anima prius sit creata
<lb/>et assumpta, et postmodum corpori coniuncta; et etiam quod caro prius sit concepta
<lb/>et assumpta, et postmodum animae unita: sed haec quatuor necesse est
<lb/>simul fuisse, scilicet conceptionem carnis, creationem animae, coniunctionem
<lb/>utriusque, et unionem ad Deitatem.
<lb/>Unde patet responsio ad primam quaestionem: non enim fuit possibile quod
<lb/>caro prius fuerit concepta, et postmodum assumpta; quia si ante assumptionem
<lb/>concepta fuisset, propriam hypostasim habuisset; et tunc post assumptionem,
<lb/>vel mansisset illa hypostasis, et sic non potuisset fieri unio in hypostasi; vel non
<lb/>mansisset, et hoc sine corruptione carnis prius conceptae accidere non posset:
<lb/>ratio enim hypostasis non est accidentalis rei, ut re eadem numero manente alia
<lb/>hypostasis esse possit.
<lb/>AD OBIECTA
<lb/>Ad primum ergo dicendum, quod quamvis illud quod non est, non possit assumi,
<lb/>tamen possibile est ut in eodem instanti in quo esse habet, assumatur, ut sic
<lb/>esse rei assumptae non praecedat assumptionem tempore, sed natura.
<lb/>Ad secundum dicendum, quod quamvis motus secundum principium sui vel
<lb/>medium, non possit esse simul cum eo ad quod motus terminatur, tamen ultimum
<lb/>motus potest esse simul cum eo; sicut alteratio terminatur ad generationem,
<lb/>ita quod in eodem instanti in quo alteratio terminatur, forma substantialis
<pb n="vol. 5, p. 144"/>
<lb/>introducitur: ita etiam in eodem instanti in quo conceptio terminatur, quando
<lb/>caro primo concepta est, tunc assumi potest. Et quia conceptio in instanti facta
<lb/>est, non differebat in ea primum medium et terminus: et ideo simpliciter
<lb/>loquendo conceptio simul fuit cum assumptione.
<lb/><hi rend="bold">Solutio II</hi>
<lb/>Ad secundam quaestionem patet etiam responsio ex praedictis. Non enim est
<lb/>possibile ut caro prius assumpta sit, et postmodum animata, propter duo: tum
<lb/>quia assumptibilitatem habet ab anima, quam sibi anima conferre non potest
<lb/>antequam ei uniatur; tum etiam quia partes assumptibilitatem habent a toto, ut
<lb/>prius dictum est.
<lb/>AD OBIECTA
<lb/>Ad primum ergo dicendum, quod corpus assumptibile est, secundum quod ordinem
<lb/>habet ad animam et ad totum; quem ordinem habere non potest nisi postquam animae
<lb/>unitum est, et actu pars humanae naturae effectum; et tamen separata anima
<lb/>et dissoluto toto, adhuc remanet ille ordo in corpore secundum spem resurrectionis;
<lb/>sicut et habitus acquisitus, ut virtus politica, causatur per actualem operationem,
<lb/>et tamen transeunte actuali operatione remanet habitus. Unde patet quod
<lb/>corpus non potest assumi antequam animae uniatur; et tamen si anima separaretur
<lb/>post unionem, remanebit caro nihilominus assumpta, et Divinitati unita.
<lb/>Ad secundum dicendum, quod forma praesupponit materiam propriam et dispositam,
<lb/>non ordine temporis, sed ordine naturae: quia in eodem instanti in quo
<lb/>materiae fit necessitas, idest in ultimo instanti dispositionis, inducitur forma
<lb/>substantialis: et ideo non oportet quod prius tempore caro sit concepta quam
<lb/>animae uniatur.
<lb/><hi rend="bold">Solutio III</hi>
<lb/>Ad tertiam quaestionem patet responsio ex praedictis. Non enim potuit anima
<lb/>prius assumi quam carni uniretur, cum assumptibilis sit per hoc quod est pars
<lb/>humanae naturae.
<lb/>AD OBIECTA
<lb/>Ad primum ergo dicendum, quod extremum non semper prius tempore coniungitur
<lb/>medio quam alteri extremorum: simul enim tempore aer patitur a colore,
<lb/>et visus; sed tamen aer prius patitur ordine naturae, quia passio aeris causat
<lb/>passionem visus. Similiter etiam non est necessarium quod prius tempore
<lb/>Deitas sit unita animae quam carni.
<lb/>Ad secundum dicendum, quod anima quamvis sit dignior corpore, est tamen
<lb/>forma corporis. Formae autem non est ut tempore materiam praecedat, sed
<lb/>dignitate tantum. Divinitas autem non unitur humanae naturae ut forma. Unde
<lb/>non est similis ratio utrobique.
<pb n="vol. 5, p. 146"/>
<lb/><hi rend="bold">EXPOSITIO TEXTUS</hi>
<lb/>«Quod autem humanae naturae sive humanitatis vocabulo anima et caro intelligi
<lb/>debeant, aperte docet Hieronymus». Non est intelligendum per humanitatem
<lb/>anima et corpus, quasi proprie dici possit, humanitas est anima et corpus;
<lb/>sed sicut in toto intelliguntur partes, ut in domo paries et tectum, quae tamen
<lb/>de toto non praedicantur: unde etiam in auctoritate beati Hieronymi
<lb/>subditur: «Humanitas, quae ex anima continetur et corpore»; non dicit: Quae
<lb/>est anima et corpus.
<lb/>«Errant ergo qui nomine humanitatis non substantiam, sed proprietatem quamdam
<lb/>a qua homo nominatur, significari contendunt». Per hanc proprietatem,
<lb/>quae ab eis humanitas dicitur, potest intelligi forma consequens partium compositionem,
<lb/>scilicet corporis et animae, in qua sicut in natura communi omnia
<lb/>individua communicant. Forte enim qui hoc posuerunt, sapiebant opinionem
<lb/>Platonis, qui posuit formas universales in actu habere esse in natura praeter
<lb/>materiam. Sic enim secundum eum, ut Philosophus in 1 Metaph. dicit,
<lb/>forma hominis erat sine carnibus et ossibus, et sine aliis partibus eius; et talem
<lb/>humanitatem sine corpore et anima isti assumptam ponebant: et contra tales
<lb/>Damascenus dicit in lib. 3 cap. 11: «Neque eam quae nuda contemplatione consideratur,
<lb/>naturam assumpsit: non enim Incarnatio esset, sed deceptio et fictio
<lb/>Incarnationis». Vel tangit, ut quidam dicunt, opinionem eorum qui dicebant,
<lb/>Christum, secundum quod est homo, non esse quid, sed qualiter se habens:
<lb/>quod infra tangetur, dist. 60.
<lb/>«Quod evidenter idem Ioannes ostendit». Sciendum, quod Magister accipit
<lb/>verba Ioannis Damasceni, sed non sensum: inducit enim Damascenus haec
<lb/>verba ad confutandum errorem eorum qui dicebant in Christo unam tantum
<lb/>naturam esse, quasi confectam ex Divinitate et humanitate, sicut una quaedam
<lb/>natura conficitur ex anima et corpore; quae signatur cum dicitur omnes homines
<lb/>esse eiusdem naturae: non ita quod in quolibet eorum anima et corpus sint
<lb/>unius naturae ad invicem comparata, sed quia ex his duobus una natura conficitur,
<lb/>in qua omnes conveniunt. Sed non ita est in Christo quod ex humanitate et
<lb/>Divinitate una communis natura resultet, quae sit quasi communis species de
<lb/>pluribus praedicata, quae Divinitatem et humanitatem simul habeant. Magister
<lb/>autem assumit haec verba ad impugnandum positionem eorum qui proprietatem
<lb/>quae humanitas dicitur, assumptam dicebant. Humanitas enim si consideretur
<lb/>ut communis, species est quae in pluribus invenitur; secundum quem
<lb/>modum omnium hominum dicitur una natura. Sic autem communis species
<lb/>humanitatis in Christo non est: non enim humanitas Christi est communis in
<lb/>actu, sed est humanitas singularis.
<lb/>«Neque enim factus est, nec est, nec aliquando fiet alius». Videtur quod haec
<lb/>probatio nulla sit: multae enim species sunt quae non nisi de uno individuo
<lb/>praedicantur, ut sol et luna. Sed dicendum ad hoc, quod secundum intentionem
<lb/>Magistri facile est respondere. Omnis enim species quae participatur a multis
<pb n="vol. 5, p. 148"/>
<lb/>individuis, praedicatur de omnibus eis: unde si species humana, prout est communis,
<lb/>esset quid subsistens praeter singularia, ipsa de omnibus praedicaretur;
<lb/>unde si talem humanitatem Christus assumpsisset, homo qui est Christus, de
<lb/>omnibus hominibus praedicaretur. Secundum intentionem vero Damasceni aliter
<lb/>est dicendum, quod omnis natura communis inquantum huiusmodi, in multis
<lb/>inveniri potest: sed si aliqua species sit quae in uno tantum est individuo, hoc
<lb/>est propter aliquid aliud, quod non est de intellectu illius naturae: unde possibile
<lb/>est intelligere plures soles. Sed singulare habet incommunicabilitatem per
<lb/>id quod est de ratione eius, scilicet per materiam, quae esset pars definitionis
<lb/>eius, si definiretur, ut ex 8 Metaph. patet. Unde non est possibile
<lb/>intelligi hunc hominem de pluribus praedicari. Unde patet quod illud quod nec
<lb/>actu nec intellectu de pluribus dici potest, est singulare. Huiusmodi autem est
<lb/>Christus: quare hoc nomen «Christus» non significat unam naturam communem
<lb/>resultantem ex unione Divinitatis et humanitatis, sed unam hypostasim
<lb/>subsistentem in utraque natura.
<lb/>«Omnia quae in nostra natura plantavit Deus, Verbum assumpsit». Intelligendum
<lb/>est de his quae sunt de ratione humanae naturae sicut principia essentialia
<lb/>ipsius, vel etiam ea quae ex principiis essentialibus consequuntur ut naturales
<lb/>proprietates: unde non est instantia de immortalitate, quae gratis primo homini
<lb/>concessa est.
<lb/>«Et tamen praedicant istum visibilem solem radios suos per omnes faeces et sordes
<lb/>corporum spargere, et eos mundos et sinceros servare». Responsio, quare
<lb/>sol non inficitur ex hoc quod radios suos per faeces spargit, haec est: quia non
<lb/>communicat cum aliis corporibus in materia, ut simul agens patiatur, sicut ea
<lb/>quae in materia communicant, dum agunt, patiuntur, ut in 1 de Gener.
<lb/>dicitur. Anima autem communicat corpori in materia, non ex qua fit anima, sed
<lb/>in qua fit; et ideo ex coniunctione ad corpus inficitur. Divinitas autem non communicat
<lb/>cum corpore neque in materia ex qua, cum omnino sit immaterialis,
<lb/>neque sicut materia in qua, cum non uniatur corpori sicut forma eius.
<pb n="vol. 5, p. 158"/>
<lb/><hi rend="bold">IN TERTIUM SENTENTIARUM, DISTINCTIO 3</hi>
<lb/><hi rend="bold">DIVISIO PRIMAE PARTIS TEXTUS</hi>
<lb/>Ostenso quid Filius Dei in humana natura, et quo ordine assumpserit, hic
<lb/>ostendit quale sit quod assumptum est; et dividitur in duas partes: in prima
<lb/>parte determinat veritatem; in secunda movet quasdam dubitationes circa veritatem
<lb/>determinatam, ibi: «Cum autem illa caro, cuius excellentia verbis explicari
<lb/>non valet, antequam esset Verbo unita, obnoxia fuerit peccato in Maria, et
<lb/>in aliis a quibus propagatione traducta est, non immerito videri potest in
<lb/>Abraham peccato subiacuisse». Prima dividitur in duas partes: in prima determinat
<lb/>conditionem carnis assumptae, quae fuit in ea per operationem Spiritus
<lb/>Sancti; in secunda determinat conditionem matris de qua assumpta est, ibi:
<lb/>«Mariam quoque totam Spiritus Sanctus in eam superveniens purgavit». Circa
<lb/>primum duo facit: primo movet quaestionem; secundo determinat eam, ibi:
<lb/>«Sane dici potest».
<lb/>«Mariam quoque totam Spiritus Sanctus... purgavit». Hic ostendit conditionem
<lb/>matris; et circa hoc tria facit: primo determinat conditionem eius ante conceptionem
<lb/>carnis assumptae; secundo conditionem ipsius in ipsa conceptione, ibi:
<lb/>«Potentiam quoque generandi absque viri semine Virgini praeparavit»; tertio
<lb/>conditionem eius post conceptionem, ibi: «Quod autem sacra Virgo ex tunc ab
<lb/>omni peccato immunis extiterit, Augustinus evidenter ostendit». Circa secundum
<lb/>duo facit: primo determinat quid collatum fuerit beatae Virgini in conceptione
<lb/>Salvatoris; secundo ex dictis quamdam conclusionem elicit, ibi: «Ex his
<lb/>perspicuum fit quod ante diximus».
<lb/>Hic est triplex quaestio: Prima de sanctificatione beatae Virginis. Secunda de
<lb/>potentia generativa qua Salvatorem concepit. Tertia de annuntiatione quae per
<lb/>Angelum facta est. De conditione enim carnis assumptae in sequenti parte
<lb/>distinctionis quaeretur.
<lb/>Circa primum quaeruntur duo: 1 de tempore sanctificationis; 2 de effectu ipsius. De sanctificatione enim aliorum quaestio pertinet ad quartum librum dist. 6.
<pb n="vol. 5, p. 160"/>
<lb/><hi rend="bold">QUAESTIO 1</hi>
<lb/>Circa primum quaeruntur duo: 1. De tempore sanctificationis; 2. De effectu
<lb/>ipsius. De sanctificatione enim aliorum quaestio pertinet ad quartum librum
<lb/>dist. 6.
<lb/>ARTICULUS 1
<lb/><hi rend="bold">Utrum beata Virgo fuerit ante sanctificata quam conceptio eius finiretur</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod beata Virgo sanctificata fuerit antequam conceptio carnis eius
<lb/>finiretur. Sicut enim dicit Apostolus Roman. 11, 16: «Si radix sancta, et rami».
<lb/>Sed parentes comparantur ad prolem conceptam, sicut radix ad ramos. Ergo
<lb/>sanctificatis parentibus Virginis sanctificatio ad ipsam pervenisset. Sed si in
<lb/>parentibus sanctificata esset, sanctificatio conceptionem eius praecessisset.
<lb/>Cum ergo credendum sit ei collatum esse quidquid conferri potuit, videtur quod
<lb/>ante conceptionem sanctificata sit.
<lb/>2. Praeterea, bonum est efficacius ad agendum quam malum, cum malum non
<lb/>agat nisi in virtute boni, ut dicit Dionysius. Sed per peccatum
<lb/>primi parentis infectio originalis peccati in omnes homines pertransit. Ergo
<lb/>multo fortius per sanctificationem parentum beata Virgo sanctificari potuit; et
<lb/>sic idem quod prius.
<lb/>3. Praeterea, id quod est meritorium, gratiae sanctificationi non repugnat. Sed
<lb/>actus matrimonialis meritorius esse potest. Ergo in ipso concubitu matrimoniali
<lb/>parentum beatae Virginis ipsa sanctificari potuit.
<lb/>SED CONTRA, quod non est, non potest sanctificari. Sed beata Virgo non fuit
<lb/>antequam conciperetur in utero matris suae. Ergo non potuit ante conceptionem
<lb/>sanctificari.
<lb/>Praeterea, unigenito Dei Filio singularis conceptio et partus debebatur. Sed
<lb/>Christi conceptio ex Virgine matre fuit sine commixtione viri. Ergo non decuit
<lb/>ut mater eius conciperetur nisi per sexuum commixtionem. Sed post statum
<lb/>naturae corruptae non potuit esse commixtio sexuum sine libidine. Cum ergo
<lb/>libido illa quae est filia peccati, ex peccato primorum parentum proveniens, sit
<lb/>causa originalis peccati in prole, ut Augustinus dicit, videtur
<lb/>quod non potuit beata Virgo sanctificari nisi post conceptionem.
<pb n="vol. 5, p. 162"/>
<lb/><hi rend="bold">Quaestiuncula II</hi>
<lb/>1. Ulterius. VIDETUR quod ante animationem sanctificata fuerit. Ambrosius enim
<lb/>dicit Lucae 1 de Ioanne Baptista: «Nondum illi inerat Spiritus vitae, et iam inerat
<lb/>spiritus gratiae». Sed spiritus vitae anima est. Ergo in Ioanne Baptista gratia
<lb/>animam praevenit. Sed quod Ioanni Baptistae concessum est, dubitari non
<lb/>debet beatae Virgini concessum esse. Ergo et ipsa ante animationem sanctificata
<lb/>fuit.
<lb/>2. Praeterea, Hierem. 1, 5, dicitur: «Ante quam te formarem in utero, novi te»:
<lb/>nec loquitur ibi de notitia qua bonos et malos cognoscit: quia per hoc nulla
<lb/>praerogativa ostenderetur ipsius Hieremiae, ad quem dicta verba proferuntur.
<lb/>Ergo oportet intelligi de notitia approbationis. Sed haec notitia est solum bonorum
<lb/>et habentium gratiam. Ergo Hieremias antequam formaretur, gratiam
<lb/>habuit: ergo et antequam animaretur: quia anima non infunditur nisi formato
<lb/>puerperio. Ergo multo amplius ante animationem beata Virgo sanctificata fuit.
<lb/>3. Praeterea, Anselmus in libro de conceptu Virginali dicit: «Decebat ut
<lb/>illius hominis conceptio de matre purissima fieret, quae ea puritate niteret qua
<lb/>maior sub Deo nequit intelligi». Sed maior puritas fuisset in ea, si anima eius
<lb/>nunquam infectionem peccati originalis habuisset, quam si ad aliquod tempus
<lb/>habuerit et postmodum mundata fuerit. Ergo anima illa nunquam originali peccato
<lb/>infecta fuit. Aut igitur caro sanctificata fuit ante animationem; vel saltem
<lb/>in ipso instanti infusionis anima gratiam suscepit per quam immunis a peccato
<lb/>originali esset.
<lb/>SED CONTRA, in partibus hominis est talis ordo quod anima est Deo propinquior
<lb/>quam corpus. Sed virtus alicuius agentis prius pervenit ad ea quae sunt sibi
<lb/>propinquiora, et per ea ad magis distantia. Ergo gratia sanctificationis a Deo
<lb/>venit ad corpus per animam: ergo antequam animaretur sanctificari non potuit.
<lb/>Praeterea, contraria nata sunt fieri circa idem. Sed gratia sanctificationis praecipue
<lb/>originali peccato opponitur. Cum ergo ante animationem in prole peccatum
<lb/>originale esse non possit, quia proprium subiectum culpae est anima rationalis,
<lb/>videtur quod ante animationem beata Virgo sanctificata non fuerit.
<lb/><hi rend="bold">Quaestiuncula III</hi>
<lb/>1. Ulterius. VIDETUR, quod nec etiam ante nativitatem ex utero. Sicut enim dicit
<lb/>Augustinus ad Dardanum, «Sanctificatio qua singuli efficimur templum
<lb/>Dei, non nisi renatorum est». Nemo autem renascitur nisi prius nascatur.
<lb/>Ergo nullus habet gratiam antequam nascatur. Sed sanctificatio est effectus
<lb/>gratiae. Ergo beata Virgo in utero matris sanctificata non fuit.
<lb/>2. Si dicatur quod est duplex nativitas, scilicet nativitas in utero, quae conceptio
<lb/>dicitur, et nativitas ex utero, quae communiter nativitas nominatur, et beatae
<lb/>Virginis regenerationem sanctificationis praecessit nativitas in utero, sed non
<lb/>nativitas ex utero. Contra. Dominus Ioan. 3, 7, generationem spiritualem, quae
<pb n="vol. 5, p. 164"/>
<lb/>est ex aqua et spiritu, vocat secundam, dicens: «Oportet vos nasci denuo». Sed
<lb/>si duae nativitates carnales praecessissent, spiritualis non diceretur secunda,
<lb/>sed tertia. Ergo non est duplex nativitas, ut dictum est.
<lb/>3. Praeterea, beatus Hieronymus dicit: «Non mihi credas si tibi aliquid
<lb/>dixero quod ex veteri vel novo Testamento haberi non possit». Sed de sanctificatione
<lb/>beatae Virginis in utero nihil dicitur in veteri vel novo Testamento. Ergo
<lb/>non est credendum eam in utero sanctificatam fuisse.
<lb/>SED CONTRA, ecclesia non solemnizat nisi pro aliquo sancto. Solemnizat autem
<lb/>nativitatem beatae Virginis. Ergo beata Virgo sancta nata fuit. Ergo antequam
<lb/>ex utero nasceretur, sanctificata fuit.
<lb/>Praeterea, Lucae 1, 15, de Ioanne Baptista dicitur: «Spiritu Sancto replebitur
<lb/>adhuc ex utero matris suae». Sed plus gratiae collatum est beatae Virgini quam
<lb/>alicui sanctorum, ut in littera ex verbis Augustini
<lb/>dicitur. Ergo beata Virgo adhuc in utero matris Spiritu Sancto repleta fuit: ergo
<lb/>et sanctificata.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum, quod, sicut dicit Dionysius, sanctitas est
<lb/>ab omni immunditia libera et perfecta et immaculata munditia; unde cum sanctificari
<lb/>sit sanctum fieri, oportet quod sanctificatio emundationem ab immunditia
<lb/>spirituali ponat, prout nunc de sanctificatione loquimur. Emundatio autem a spirituali
<lb/>macula, scilicet culpa, sine gratia esse non potest, sicut et tenebra non
<lb/>nisi per lucem fugatur; unde sanctificatio tantum ad eos pertinet qui gratiae
<lb/>capaces sunt: et quia proprium subiectum gratiae est rationalis natura; ideo
<lb/>ante infusionem animae rationalis beata Virgo sanctificari non potuit etc.
<lb/>Ad primam ergo quaestionem dicendum, quod nullo modo in parentibus sanctificari
<lb/>potuit, neque etiam in ipso actu conceptionis eius. Conditio enim specialis
<lb/>personalis a parentibus in prolem non transit, nisi sit ad naturam corporalem
<lb/>pertinens; ut grammatica patris in filium non transit, quia perfectio personalis
<lb/>est. Unde et sanctificatio parentum in beatam Virginem transfundi non
<lb/>potuit, nisi curatum esset in eis non solum id quod personae est, sed etiam id
<lb/>quod est naturae inquantum huiusmodi: quod quidem Deus facere potuit, sed
<lb/>non decuit. Perfecta enim naturae curatio ad perfectionem gloriae pertinet; et
<lb/>ideo sic in statu viae parentes eius curati non fuerunt ut prolem suam sine originali
<lb/>peccato concipere possent; et ideo beata Virgo in peccato originali fuit
<lb/>concepta, propter quod B. Bernardus ad Lugdunenses scribit conceptionem
<lb/>illius celebrandam non esse, quamvis in quibusdam ecclesiis ex
<lb/>devotione celebretur, non considerando conceptionem, sed potius sanctificationem:
<lb/>quae quando determinate fuerit, incertum est.
<pb n="vol. 5, p. 166"/>
<lb/>AD OBIECTA
<lb/>Ad primum ergo dicendum, quod si radix est sancta, secundum id quod est
<lb/>radix, et rami sunt sancti: quia «non potest arbor bona fructus malos facere»,
<lb/>Matth. 7, 18; unde Apostolus vult ibi probare quod si antiqui patres sancti fuerunt
<lb/>per fidem et spem, populus ex eis secundum carnem descendens, sanctus
<lb/>erit, quando corda filiorum convertentur ad patres. Parentes autem beatae
<lb/>Virginis radix eius fuerunt per actum naturae propagationi deservientem. Unde
<lb/>nisi natura in eis sanctificata fuisset, non potuit ex eis sancta proles concipi,
<lb/>sed vitiata propter vitium naturae in eis remanens. Non autem fuit in eis natura
<lb/>sanctificata.
<lb/>Ad secundum dicendum, quod gratia sanctificans non omnino directe opponitur
<lb/>peccato originali, sed solum prout peccatum originale personam inficit: est
<lb/>enim gratia perfectio personalis; peccatum vero originale directe est vitium
<lb/>naturae; et ideo non oportet quod gratia sanctificans a parentibus traducatur,
<lb/>si peccatum originale traducatur; sicut et originalis iustitia, cui directe opponitur,
<lb/>traducta fuisset.
<lb/>Ad tertium dicendum, quod concubitus quo beata Virgo concepta fuit, meritorius
<lb/>creditur, non per gratiam omnino purgantem naturam, sed per gratiam
<lb/>perficientem personas parentum; et ideo non oportuit quod in prole concepta,
<lb/>statim sanctitas esset, non propter repugnantiam actus matrimonii ad sanctitatem,
<lb/>sed propter repugnantiam vitii naturae nondum curati.
<lb/><hi rend="bold">Solutio II</hi>
<lb/>Ad secundam quaestionem dicendum, quod sanctificatio beatae Virginis non
<lb/>potuit esse decenter ante infusionem animae, quia gratiae capax nondum erat,
<lb/>sed nec etiam in ipso instanti infusionis, ut scilicet per gratiam tunc sibi infusam
<lb/>conservaretur, ne culpam originalem incurreret. Christus enim hoc singulariter
<lb/>in humano genere habet ut redemptione non egeat, quia caput nostrum
<lb/>est, sed omnibus convenit redimi per ipsum. Hoc autem esse non posset, si alia
<lb/>anima inveniretur quae nunquam originali macula fuisset infecta; et ideo nec
<lb/>beatae Virgini, nec alicui praeter Christum hoc concessum est.
<lb/>AD OBIECTA
<lb/>Ad primum ergo dicendum, quod haec verba de Ioanne Baptista dicuntur pro
<lb/>tempore illo quando ad ingressum matris Dei exultavit in utero, quod fuit in
<lb/>sexto mense a conceptione eius, ut verba Angeli ostendunt, Luc. 1; unde constat
<lb/>quod tunc animam rationalem habebat; et ideo vel per spiritum vitae non intelligitur
<lb/>anima rationalis, sed respiratio exterioris aeris; vel dicitur spiritus vitae
<lb/>si de anima intelligitur, nondum inesse, quia nondum manifestabatur, per
<lb/>modum quo dicuntur res fieri quando innotescunt.
<pb n="vol. 5, p. 168"/>
<lb/>Ad secundum dicendum, quod loquitur de notitia approbationis, quae quamvis
<lb/>sit tantum habentium gratiam, non tamen est eorum solum quando gratiam
<lb/>habent, sed ab aeterno; unde talis notitia potuit esse Hieremiae ante eius formationem:
<lb/>non tamen sanctificatio; quae tamen esse potuit ante egressionem ex
<lb/>utero; et ideo tempus notitiae et sanctificationis distinguit Dominus dicens:
<lb/>«Priusquam te formarem in utero, novi te; et antequam exires de ventre, sanctificavi
<lb/>te».
<lb/>Ad tertium dicendum, quod haec puritas soli homini Deo debebatur, ut ipse
<lb/>quasi unicus redemptor humani generis nulla peccati servitute teneretur, cui
<lb/>competebat omnes a peccato redimere; unde non hanc puritatem, sed sub hac
<lb/>maximam Virgo mater eius habere debuit.
<lb/><hi rend="bold">Solutio III</hi>
<lb/>Ad tertiam quaestionem dicendum, quod beata Virgo ante nativitatem ex utero
<lb/>sanctificata fuit, quod colligi potest ex hoc quod ipsa super omnes alios sanctos
<lb/>a peccato purior fuit, ut ex hac littera habetur, veluti divinae sapientiae mater
<lb/>electa, in quam nihil coinquinatum incurrit, ut dicitur Sap. 7. Unde cum haec
<lb/>puritas in quibusdam fuisse inveniatur ut ante nativitatem ex utero a peccato
<lb/>mundarentur, sicut de Ioanne Baptista, de quo legitur Luc. 1, 15: «Spiritu
<lb/>Sancto replebitur adhuc ex utero matris suae»; et de Hieremia, de quo dicitur
<lb/>Hierem. 1, 5: «Priusquam exires de ventre, sanctificavi te»; non est dubitandum
<lb/>hoc multo excellentius matri Dei collatum fuisse.
<lb/>AD OBIECTA
<lb/>Ad primum ergo dicendum, quod verbum Augustini intelligendum est de regeneratione
<lb/>quae fit per legem communem, quod notatur in hoc quod dicit: «Quia
<lb/>singuli efficimur templum Dei»; haec enim sanctificatio fit per sacramenta, quae
<lb/>per ministros Ecclesiae dispensantur, quorum operationi qui in maternis uteris
<lb/>sunt, subiacere non possunt. Sed Deus sacramentis gratiam non alligavit; unde
<lb/>praeter hunc modum in maternis uteris aliquos quodam privilegio sanctificat.
<lb/>Ad secundum dicendum, quod si regeneratio quae est per legem communem,
<lb/>sumatur, oportet verbum Domini quod dicitur Ioannis 3, 5: «Nisi quis renatus
<lb/>fuerit», intelligi de nativitate ex utero quae simpliciter nativitas dicitur, et hoc
<lb/>ipse textus sonare videtur, cum dicitur: «Ex aqua et spiritu». Si autem sumatur
<lb/>pro quacumque regeneratione gratiae, sic oportet intelligi de nativitate in utero.
<lb/>Non tamen oportet quod regeneratio spiritualis quae est per sacramenta, secunda
<lb/>dici non possit, quia illae duae in uno conveniunt, secundum quod contra tertiam
<lb/>dividuntur: utraque enim illarum naturalis est, haec vero spiritualis.
<lb/>Ad tertium dicendum, quod quamvis sanctificatio beatae Virginis in utero expresse
<lb/>in Scriptura veteris et novi Testamenti non legatur; tamen pro certo haberi
<lb/>potest ex his quae ibi leguntur. Si enim Ioannes et Hieremias, qui Christum praenuntiaverunt,
<lb/>sanctificati sunt, multo magis Virgo quae Christum genuit.
<pb n="vol. 5, p. 170"/>
<lb/><hi rend="bold">Utrum beatissima Virgo per sanctificationem in utero</hi>
<lb/><hi rend="bold">fuerit totaliter ab originali mundata</hi>
<lb/><hi rend="bold">Ad secundum sic proceditur.</hi>
<lb/>1. VIDETUR, quod per sanctificationem in utero Dei genitrix a peccato originali
<lb/>totaliter mundata non sit. Remota enim macula, reatus remanere non potest.
<lb/>Sed post sanctificationem originalis peccati adhuc reatus mansit in ea: quia si
<lb/>ante mortem Christi defuncta fuisset, divina visione caruisset. Ergo per sanctificationem
<lb/>a macula originali liberata non fuit.
<lb/>2. Praeterea, nihil quod ad virtutem promovet ei subtrahendum fuit cui virtutis
<lb/>perfectio debebatur. Sed fomes ad virtutem promovet; unde et Paulo petenti a
<lb/>se carnis stimulum amoveri, dictum est: «Virtus in infirmitate perficitur»,
<lb/>2 Cor., 12, 9. Ergo cum matrem Dei summa virtutis perfectio deceret, fomes ab
<lb/>ea per sanctificationem removeri non debuit.
<lb/>3. Praeterea, in littera Magister dicit, quod caro Christi, antequam conciperetur,
<lb/>obnoxia fuit peccato, sicut et reliqua caro Virginis. Sed caro non est peccato
<lb/>obnoxia nisi ratione fomitis. Ergo per sanctificationem in utero fomes ab ea
<lb/>remotus non fuit.
<lb/>4. SED CONTRA, beatae Virgini aliquid ultra legem communem conferendum fuit.
<lb/>Sed sanctificatio quae fit per legem communem, aufert culpae maculam, fomite
<lb/>remanente. Ergo in beata Virgine fomitem ex toto removit.
<lb/>5. Praeterea, corruptio fomitis est causa quare dicere non possumus: peccatum
<lb/>non habemus; hoc enim Adam in primo statu dicere potuit. Sed, ut ex littera
<lb/>habetur, beata Virgo hoc dicere potuit. Ergo in ipsa fomes non fuit.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod per sanctificationem in utero, immunitatem a peccato
<lb/>actuali consecuta non sit. Sicut enim dicit Augustinus,
<lb/>Maria per quam gestum est mysterium Incarnationis Salvatoris, in morte
<lb/>Domini dubitavit, non tamen in dubitatione permansit. Sed dubitatio de fide
<lb/>peccatum est. Ergo non fuit a peccato omnino immunis.
<lb/>2. Praeterea, Ambrosius dicit super illud Luc. 1: «Spiritus Sanctus superveniet
<lb/>in te, Spiritus Sanctus in Virginem superveniens mentem ipsius ab omni sorde
<lb/>vitiorum castificavit». Sed sordes vitiorum ex peccato consequuntur. Ergo beata
<lb/>Virgo post primam sanctificationem peccavit.
<lb/>3. Praeterea, Augustinus dicit in libro de perfectione iustitiae: «Esse sine peccato,
<lb/>de solo unigenito in hac vita dici potest». Ergo de beata Virgine dici non
<lb/>potest.
<pb n="vol. 5, p. 172"/>
<lb/>SED CONTRA, Bernardus Epistola 174 ad Lugdunenses dicit: «Puto quod copiosior
<lb/>gratia sanctificationis in ipsam descendit, quae non solum ortum eius
<lb/>sanctificavit, sed eam ab omni peccato deinceps custodivit immunem». Ergo
<lb/>per primam sanctificationem immunitatem ab omni peccato consecuta est.
<lb/>Praeterea, Sapientiae 1, 4, dicitur: «In malevolam animam non introibit
<lb/>sapientia, nec habitabit in corpore subdito peccatis». Sed Dei sapientia non
<lb/>solum animam Virginis intravit, sicut et de ceteris dicitur Sap. 7, 27: «In animas
<lb/>sanctas se transfert»; sed et corpus eius inhabitavit, carnem de ea assumens.
<lb/>Ergo in ea nullum peccatum fuit: quod colligi potest ex eo quod dicitur
<lb/>Cant. 4, 7: «Tota pulchra es, amica mea, et macula non est in te».
<lb/><hi rend="bold">Quaestiuncula III</hi>
<lb/>1. Ulterius. VIDETUR, quod per secundam sanctificationem, quae in conceptione
<lb/>Salvatoris fuit, confirmationem in bono consecuta non fuerit. Quod enim quis
<lb/>iam habet adipisci ulterius non potest. Sed si beata Virgo ex prima sanctificatione
<lb/>immunitatem a peccato habuit, ex tunc confirmata fuit: non enim certitudo
<lb/>impeccabilitatis habetur nisi per iustitiam confirmatam. Ergo per secundam
<lb/>sanctificationem confirmationem gratiae adepta non est.
<lb/>2. Praeterea, in nullo qui purus viator fuerit liberum arbitrium confirmatum ad
<lb/>iustitiam comprobari potest: potentia enim peccandi et potentia moriendi ex
<lb/>eodem passu currere videntur, ut non prius tollatur potentia peccandi quam
<lb/>potentia moriendi. Sed beata Virgo etiam postquam Salvatorem concepit, ante
<lb/>mortem suam pura viatrix fuit. Ergo in ea confirmatio iustitiae non fuit.
<lb/>3. Item, videtur quod nec tunc penitus a fomite liberata fuerit. Est enim unus
<lb/>effectus fomitis ut infecti fomite originalem culpam in prolem generando transfundant.
<lb/>Sed si per impossibile ponatur beatam Virginem alium post Christum
<lb/>ex carnali copula generasse, peccatum originale in illum transfudisset. Ergo in
<lb/>ea aliquo modo post secundam sanctificationem fomes remansit. Sed confirmatio
<lb/>unius oppositorum non potest contingere quamdiu aliquid de opposito remanet.
<lb/>Ergo beata Virgo confirmata non fuit per secundam sanctificationem.
<lb/>SED CONTRA, Ambrosius dicit in lib. de Virgin. beatae Virginis: «Impossibile
<lb/>fuit uterum Virginis, quem Dei Filius inhabitando consecravit, alienae copulae
<lb/>coitu incestari». Sed eadem ratione nec aliud peccatum in ea esse potuit. Ergo
<lb/>confirmata fuit.
<lb/>Praeterea, ubi est plenitudo lucis, habilitas ad tenebram non remanet. Sed in
<lb/>conceptione Christi beata Virgo tota lumine plena fuit, concipiens illum qui est
<lb/>splendor gloriae Patris, Hebr. 1; unde dicitur Ezech. 44: «Ingressa est gloria
<lb/>domini templum, et resplenduit». Ergo post illam sanctificationem confirmata
<lb/>fuit.
<pb n="vol. 5, p. 174"/>
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo ad primam quaestionem dicendum, quod duplex sanctificatio beatae
<lb/>Virginis esse dignoscitur: prima qua in utero sanctificata fuit; secunda in conceptione
<lb/>Salvatoris: et quia sanctificatio emundationem a culpa dicit, quae sine
<lb/>gratia esse non potest, gratiae autem est firmitatem quamdam facere; ideo
<lb/>effectus sanctificationis in generali est duplex: scilicet emundare, et confirmare:
<lb/>et quantum ad utrumque secunda sanctificatio perfecit primam. In prima
<lb/>enim, secundum quod ab omnibus communiter tenetur, a peccato originali
<lb/>quantum ad maculam et reatum purgata fuit: sed de emundatione eius a fomite
<lb/>diversimode opinantur. Quidam enim dicunt, quod per primam sanctificationem
<lb/>fomes ex toto sublatus est: quibus contradicit quod in littera ex verbis Damasceni
<lb/>dicitur, quod in secunda sanctificatione supervenit in
<lb/>eam Spiritus Sanctus eam purgans: quod non potest intelligi nisi de purgatione
<lb/>a fomite: quia peccatum actuale non commiserat, ut dicit Augustinus.
<lb/>Et ideo alii dicunt quod quantum ad aliquid purgata
<lb/>fuit a fomite in prima sanctificatione, et quantum ad aliquid fomes remansit:
<lb/>quod etiam diversimode distinguitur. Quidam enim dicunt, quod subtractus fuit
<lb/>inquantum est inclinans ad malum; remansit autem inquantum difficultatem est
<lb/>praebens ad bonum: quos duos fomitis effectus Apostolus notat Roman. 7, 19,
<lb/>dicens: «Non enim quod volo bonum, hoc ago; sed quod odi malum, hoc facio».
<lb/>Hoc autem non videtur posse stare: quia secundum idem ex quo est pronitas ad
<lb/>unum contrariorum, est difficultas ad alterum; sive sit habitus aut forma aliqua,
<lb/>sicut gravitas trahit deorsum, et causat difficultatem in ascensu; sive etiam
<lb/>sit privatio sive defectus, sicut debilitas virtutis motivae facit pronitatem ad
<lb/>casum, et difficultatem in progressu. Unde non potest esse ut fomes tollatur
<lb/>secundum quod inclinat ad malum, et remaneat secundum quod causat difficultatem
<lb/>ad bonum. Et ideo dicunt alii, quod fomes est corruptio personae inquantum
<lb/>impellit ad malum, et inquantum facit difficultatem ad bonum; et sic penitus
<lb/>in prima sanctificatione subtractus est a beata Virgine. Est etiam corruptio
<lb/>naturae, ratione cuius infectio originalis per actum naturae in prolem transit,
<lb/>et sic remansit post primam sanctificationem; sic tamen ab eo purgata est in
<lb/>secunda, ut prolem sine omni originali peccato conciperet.
<lb/>Hoc etiam non videtur esse conveniens: quia, sicut dictum est in 2 lib., dist. 31,
<lb/>qu. 1, art. 2, corruptio originalis quantum ad id quod culpae est, transit in prolem
<lb/>a patre; quantum vero ad id quod tantum poenae est, sicut sunt corporis
<lb/>passibilitates, transit in prolem a matre, quae materiam ministrat. Unde non
<lb/>videtur esse causa quare Christus conceptus sit sine originali, purgatio matris
<lb/>a fomite secundum quod inficit naturam eius; sed magis quia sine virili copula
<lb/>natus est: quam causam Anselmus assignat in libro de conceptu Virginali.
<pb n="vol. 5, p. 176"/>
<lb/>Defectus autem poenales non necessitate sed voluntate assumpsit. Et praeterea,
<lb/>cum idem fomes sit per essentiam qui est naturae et personae corruptio, si
<lb/>remanet inquantum est corruptio naturae, non potest essentialiter tolli fomes
<lb/>personam corrumpens. Unde relinquitur, ut alii dicunt, quod fomes per essentiam
<lb/>post primam sanctificationem remanserit, sed impeditus est per gratiam
<lb/>sanctificantem ne in peccatum inclinaret aut a bono retraheret; contingit enim
<lb/>habitum aliquando ligari ne in actum exire possit, sicut scientia per ebrietatem,
<lb/>ut dicit Philosophus. In secunda vero sanctificatione essentialiter
<lb/>fomes ille subtractus est.
<lb/>AD OBIECTA
<lb/>Ad primum ergo dicendum, quod si beata Virgo ante passionem Christi defuncta
<lb/>fuisset, ad Dei visionem non admitteretur, sicut nec alii antiqui patres: quamvis
<lb/>enim in eis remotus esset reatus ad personam pertinens, remanebat tamen
<lb/>reatus naturae, qui per passionem Christi sublatus est.
<lb/>Ad secundum dicendum, quod fomes non per se promovet in bonum, sed per
<lb/>accidens, inquantum est in natura corrupta: ex hoc enim quod inclinat ad
<lb/>malum (quae quidem inclinatio personae parvum malum est) occasionem praebet
<lb/>vitandi maximum malum, scilicet superbiam. Si tamen hoc malum aliter
<lb/>vitaretur, simpliciter melius esset fomitem non esse: sicut comestio serpentis
<lb/>per accidens iuvat, inquantum aliquem a lepra liberat, cuius tamen comestio
<lb/>homini sano simpliciter vitanda est. Et ideo beatae Virgini, quae simpliciter
<lb/>sanata fuit a peccato, fomes ad perfectionem virtutis non contulisset, si ad
<lb/>malum eam inclinasset.
<lb/>Ad tertium dicendum, quod caro Virginis ante conceptionem dicitur fuisse peccato
<lb/>obnoxia propter fomitem, qui essentialiter remanebat; quamvis impeditus
<lb/>esset, ut dictum est.
<lb/>Ad quartum dicendum, quod illa sanctificatio beatae Virginis excellentior fuit
<lb/>sanctificationibus aliorum: quod sic patet. In sanctificatione enim quae fit per
<lb/>legem communem in sacramentis, tollitur culpa, sed remanet fomes inclinans
<lb/>ad peccatum mortale et veniale; sed in sanctificatis ex utero non manet fomes,
<lb/>secundum quod inclinans est ad mortale; sed tamen remanet inclinatio fomitis
<lb/>ad venialia, ut patet in Hieremia et Ioanne Baptista, qui peccatum actuale
<lb/>habuerunt non mortale, sed veniale. Sed in beata Virgine inclinatio fomitis
<lb/>omnino sublata fuit, et quantum ad veniale, et quantum ad mortale: et quod
<lb/>plus est (ut dicitur), gratia sanctificationis non tantum repressit in ipsa motus
<lb/>illicitos, sed etiam in aliis efficaciam habuit; ita ut quamvis esset pulchra corpore,
<lb/>a nullo unquam concupisci potuit.
<lb/>Ad quintum dicendum, quod necessitas peccandi saltem venialiter provenit in
<lb/>nobis ex inclinatione fomitis, quae in beata Virgine non fuit fomite ligato, ut
<lb/>dictum est.
<pb n="vol. 5, p. 178"/>
<lb/><hi rend="bold">Solutio II</hi>
<lb/>Ad secundam quaestionem dicendum, quod sicut in prima sanctificatione fuit
<lb/>quaedam inchoatio emendationis, remoto peccato originali quantum ad culpam,
<lb/>et ligato fomite; ita etiam fuit quaedam inchoatio confirmationis: quia per
<lb/>gratiam sanctificantem immunitatem a peccato deinceps consecuta est: quae
<lb/>quidem immunitas a tribus causabatur; scilicet ex ligatione fomitis, qui ad
<lb/>malum non incitabat; ex inclinatione gratiae, quae in bonum ordinabat, quamvis
<lb/>nondum per eam liberum arbitrium esset in fine ultimo stabilitum, sicut est
<lb/>in beatis, qui ad finem viae pervenerunt; et iterum ex conservatione divinae
<lb/>providentiae, quae eam intactam custodivit ab omni peccato, sicut et in primo
<lb/>statu hominem ab omni nocivo protexisset.
<lb/>AD OBIECTA
<lb/>Ad primum ergo contra hoc obiectum dicendum, quod dubitatio, quae sonat
<lb/>infirmitatem fidei, sine peccato esse non potest; nec talis dubitatio in beata
<lb/>Virgine fuit in tempore passionis; sed in ea remansit fides firmissima, etiam
<lb/>apostolis dubitantibus. Sed fuit in ea quaedam dubitatio admirationis, dum
<lb/>considerabat eum quem tam digne genuerat, sic ignominiose tractari.
<lb/>Ad secundum dicendum, quod sordes vitiorum, a quibus in conceptione
<lb/>salvatoris beata Virgo castificata dicitur, non fuerunt aliqua peccata venialia,
<lb/>sed reliquiae quaedam originalis peccati, sicut recedente habitu adhuc aliquae
<lb/>dispositiones manent. Vel dicendum, quod castificatio a sordibus vitiorum non
<lb/>intelligitur remotio existentium, sed impedimentum futurarum sordium.
<lb/>Ad tertium dicendum, quod esse sine peccato dicitur esse proprium Christo,
<lb/>quia ipse nunquam nec actuali nec originali macula infectus est. Sed Virgo
<lb/>mater eius fuit quidem peccato originali infecta, a quo emundata fuit, antequam
<lb/>ex utero nasceretur: sed a peccato actuali omnino immunis fuit.
<lb/>Alia duo concedimus.
<lb/><hi rend="bold">Solutio III</hi>
<lb/>Ad tertiam quaestionem dicendum, quod in secunda sanctificatione et emundatio
<lb/>et confirmatio in bono quodammodo consummata est secundum perfectionem
<lb/>viae; sed in assumptione eius gloriosa consummata est secundum perfectionem
<lb/>patriae; quod sic patet. In prima enim sanctificatione ablata fuit inclinatio
<lb/>fomitis remanente essentia eius. In secunda vero fuit extinctus ipse fomes
<lb/>per essentiam, remanentibus adhuc poenalitatibus ex peccato causatis, a quibus
<lb/>plene liberata fuit per gloriam assumptionis.
<lb/>Similiter etiam est ex parte altera. In prima sanctificatione gratia collata fuit
<lb/>ad bonum efficaciter liberum arbitrium inclinans, quamvis non esset sufficiens
<lb/>ad tollendum flexibilitatem liberi arbitrii in malum, quam etiam homo in primo
<lb/>statu habuit. In secunda vero sanctificatione gratia superaddita fuit, quae ita
<pb n="vol. 5, p. 180"/>
<lb/>potentiam liberi arbitrii impleret ut in contrarium flecti non posset, non quidem
<lb/>tollendo naturam libero arbitrio, sed defectum; sicut materia caeli ex eo quod
<lb/>subsistit formae quae omnem privationem ab ea excludit, non est in potentia ad
<lb/>corruptionem. Sed in tertia exaltatione eius per gratiam perfectam in gloriam
<lb/>transeuntem fini coniuncta est, ex quo perfecta immobilitas causatur.
<lb/>AD OBIECTA
<lb/>Ad primum ergo contra hoc obiectum dicendum, quod in prima sanctificatione
<lb/>consecuta est immunitatem a peccato, non per gratiam confirmantem, sed per
<lb/>ligationem fomitis ad malum inclinantis, et per custodiam divinae providentiae,
<lb/>sine qua, etiam fomite omnino extincto, peccare potuisset, sicut et Adam peccavit,
<lb/>nisi esset in ea gratia consummata.
<lb/>Ad secundum dicendum, quod potentia peccandi aufertur dupliciter. Vel per hoc
<lb/>quod liberum arbitrium ultimo fini coniungitur, qui ipsum superimplet, ut nullus
<lb/>defectus in eo remaneat; et hoc fit per gloriam; unde in nullo puro viatore sic
<lb/>peccandi potentia solvitur, ut cum ablatione potentiae peccandi tollatur potentia
<lb/>moriendi, nisi in Christo, in quo dispensative remansit, ad opus redemptionis
<lb/>complendum. Alio modo aufertur per hoc quod gratia tanta infunditur, quae
<lb/>omnem defectum tollat; et sic in beata Virgine, quando concepit Dei filium,
<lb/>ablata est peccandi potentia, quamvis in statu viae ipsa Virgo remaneret.
<lb/>Ad tertium dicendum, quod si per impossibile ponatur, beatam Virginem post
<lb/>secundam sanctificationem alium filium ex carnali copula concepisse, ille filius
<lb/>peccatum originale habuisset, non ex parte matris, sed ex parte patris. Si vero
<lb/>ponatur illum patrem pari modo sanctificatum fuisse sicut beata Virgo in sanctificatione
<lb/>secunda, ille filius peccatum originale non habuisset. Vel dicendum
<lb/>secundum aliam opinionem, quod neque in secunda sanctificatione fomes remotus
<lb/>fuit a beata Virgine secundum quod est infectio naturae. Neque hoc prohibet
<lb/>confirmationem eius in bono: fomes enim confirmationi opponitur secundum
<lb/>quod est vitium personae, ad concupiscentiam actualem inclinans.
<pb n="vol. 5, p. 182"/>
<lb/><hi rend="bold">QUAESTIO 2</hi>
<lb/>Deinde quaeritur de potentia generativa beatae Virginis; et circa hoc quaeruntur
<lb/>duo: 1. Utrum aliquid ad Christi conceptionem active operata sit; 2. Utrum
<lb/>generatio Filii ex ea sit naturalis, vel miraculosa.
<lb/>ARTICULUS 1
<lb/><hi rend="bold">Utrum Virgo aliquid active ad Christi conceptionem operata fuerit</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod beata Virgo aliquid active in conceptione Christi cooperata sit.
<lb/>Potentia enim pure passiva est receptiva tantum. Sed Damascenus dicit,
<lb/>ut in littera habetur, quod non tantum dedit Spiritus Sanctus Virgini
<lb/>potentiam receptivam Verbi, sed simul etiam generativam. Ergo oportet quod
<lb/>per potentiam generativam intelligatur virtus activa ipsius; et ita in conceptione
<lb/>Christi aliquid active operata est.
<lb/>2. Praeterea, hoc quod dicitur Luc. 1, 35: «Virtus altissimi obumbrabit tibi»,
<lb/>intelligitur quantum ad collationem alicuius virtutis supra eam quam naturaliter
<lb/>habebat. Sed beata Virgo naturaliter habuit, sicut et aliae virgines, potentiam
<lb/>generandi per modum passionis, seu receptionis. Ergo potentia quam sibi
<lb/>Damascenus per Spiritum Sanctum dicit praeparatam, est potentia activa; et
<lb/>sic idem quod prius.
<lb/>3. Praeterea, dicit Augustinus: «Christus secundum
<lb/>hoc est filius matris quod accepit a matre». Sed dicitur filius matris secundum
<lb/>humanam naturam. Ergo humanam naturam accepit a matre; et sic beata Virgo
<lb/>aliquid in conceptione operata est.
<lb/>4. Praeterea, beata Virgo fuit vera mater Christi. Sed non esset vera mater eius,
<lb/>si tantum materiam ministrasset: non enim dicitur terra proprie mater hominis,
<lb/>quamvis limus, unde formatur homo, de terra sumptus sit: nec similiter dici
<lb/>potest lignum mater scamni, eo quod de eo fit. Ergo beata Virgo non tantum
<lb/>ministravit materiam ad conceptionem Christi, sed aliquid active fecit.
<lb/>5. Praeterea, Commentator, in 2 de Anima, ponit hanc distinctionem
<lb/>potentiarum animae: quod potentiae nutritivae partis, omnes sunt activae;
<lb/>potentiae sensitivae, omnes sunt passivae; in intellectu autem est aliquid activum,
<lb/>ut intellectus agens, et aliquid passivum, ut intellectus possibilis. Sed
<lb/>potentia generativa ad vegetabilem animam pertinet; unde etiam plantis inest.
<lb/>Ergo est potentia activa. Cum ergo per potentiam generativam mater filium concipiat,
<lb/>videtur quod aliquid active in conceptione agat; et sic idem quod prius.
<pb n="vol. 5, p. 184"/>
<lb/>6. Praeterea, motus naturalis est cuius principium est intra. Sed generatio filii
<lb/>ex matre, est naturalis. Ergo in ipsa materia quam mater ministravit ad formationem
<lb/>conceptus, est principium aliquod active cooperans ad conceptionem; et
<lb/>sic idem quod prius.
<lb/>SED CONTRA, beata Virgo non fuit nisi mater Christi. Sed ad matrem non pertinet
<lb/>nisi ministrare materiam, non autem aliquid active operari, quod est patris.
<lb/>Ergo beata Virgo nihil active ad conceptionem Christi operata est. Media probatur
<lb/>per hoc quod Philosophus dicit, 15 de Animalibus:
<lb/>«Vir dat animam, formam, et principium motus; femina dat corpus et materiam;
<lb/>sicut accidit in lacte coagulato, quod corpus exit ex lacte, et coagulatio ex coagulo»;
<lb/>et post pauca subdit: «Manifestum est quod mas est operans, et femina
<lb/>patens; sicut erit scamnum ex carpentario et ligno».
<lb/>Praeterea, Augustinus dicit, 10 super Genesim ad litteram: «Christus visibilem
<lb/>carnis substantiam de carne Virginis assumpsit; ratio vero conceptionis
<lb/>non a virili semine, sed longe aliter, ac desuper venit». Sed virtus activa in conceptione
<lb/>dicitur ratio conceptionis. Ergo agens in conceptione Christi fuit tantum
<lb/>desuper, et non in beata Virgine.
<lb/>Praeterea, Anselmus dicit in lib. de conceptu Virgin.: «Illud subiectum non
<lb/>creata natura, non voluntas creaturae, non ulli data potestas producit aut seminat».
<lb/>Ergo in beata Virgine non fuit naturaliter neque divino dono potentia
<lb/>activa corpus Christi producens.
<lb/>Praeterea, nulla virtus creata subito operatur. Sed in conceptione Christi simul
<lb/>et subito factum est quidquid ibi factum est de organizatione, animatione, et
<lb/>huiusmodi. Ergo non fuit active nisi per virtutem increatam.
<lb/><hi rend="bold">Solutio</hi>
<lb/>Respondeo dicendum, quod circa hoc diversimode opinatum est. Quidam enim
<lb/>dicunt in conceptione Christi matrem aliquid active operatam esse; quorum
<lb/>quidam hoc ponunt fuisse per naturalem modum, quidam vero per supernaturale
<lb/>donum. Cum enim beata Virgo vera mater Christi credatur, oportet sibi attribuere
<lb/>totum illud quod matris est. Ad officium autem matris pertinere aestimant
<lb/>ut aliquod principium activum ad conceptionem ministret, et non materiale tantum.
<lb/>Hoc tamen ponitur diversimode. Quidam enim in materia quam mater
<lb/>ministrat, ponunt esse virtutem activam principaliter: tum quia ex commixtione
<lb/>seminum conceptionem fieri ponunt; unde sicut semen viri est activum in generatione,
<lb/>ita et semen mulieris, quamvis non sit in ea tanta efficacia ad agendum:
<lb/>tum etiam quia ponunt conceptam prolem sensificari et vegetari per animam
<lb/>matris, ut sic etiam principalior inveniatur in generatione mater quam
<lb/>pater.
<pb n="vol. 5, p. 186"/>
<lb/>Hoc autem Philosophus reprobat in 15 de Animalibus. In his enim quae
<lb/>habent vitam perfectam, distinguuntur agens et patiens in generatione propter
<lb/>perfectam generationem in eis. In plantis autem quae imperfectam vitam
<lb/>habent, est in eodem utraque virtus, activa scilicet et passiva: quamvis forte in
<lb/>una planta dominetur virtus activa, et in alia virtus passiva: propter quod dicitur
<lb/>etiam una planta masculina, et alia feminina. Cum igitur impossibile sit
<lb/>illud quod est determinatum ut patiens, habere virtutem activam respectu
<lb/>eiusdem, oportet quod femina non sit agens in conceptione, sed tantum patiens.
<lb/>Et ideo alii dicunt, quod id quod mater ministrat, se habet in generatione sicut
<lb/>materia naturalis. In materia autem naturali non est potentia passiva tantum
<lb/>(alias generatio esset violenta, et non naturalis), sed oportet inesse materiae
<lb/>ipsam formam quae per generationem adducenda est, in potentia, et secundum
<lb/>esse incompletum; et ideo non habet perfectam virtutem ad agendum, sed tantum
<lb/>imperfectam; et ideo per se non potest agere nisi quodammodo excitetur ab
<lb/>agente exteriori, et sic ei cooperetur. Hoc autem non potest stare: quia impossibile
<lb/>est idem esse alterans et alteratum; unde non potest esse quod forma quae
<lb/>est in aliqua materia, agat in ipsam, sive sit perfecta, sive imperfecta: forma
<lb/>enim quae per se non existit, non agit, nec proprie patitur, sed compositum agit
<lb/>ratione formae, et patitur ratione materiae; et ideo non est possibile quod illa
<lb/>forma imperfecta in agendo cooperetur agenti exteriori. Praeterea agere sequitur
<lb/>ad esse perfectum, cum unumquodque agat secundum quod est in actu;
<lb/>unde oportet quod forma imperfecte existens in materia, prius perficiatur in
<lb/>esse per agens exterius quam detur sibi agere; unde non potest in agendo
<lb/>cooperari ad generationem per quam forma in esse perfectum adducitur.
<lb/>Et praeterea, si esset de necessitate matris ut active ad generationem operaretur,
<lb/>beata Virgo non posset dici mater. Cum enim conceptio illa tota sit simul
<lb/>facta, non potuit per aliquam creatam activam virtutem fieri; unde beata Virgo
<lb/>non potuit active operari ad conceptionem; et sic non habuisset illud quod ad
<lb/>matrem pertinet; unde nec mater esset. Nec potest dici quod cooperata sit ad
<lb/>introductionem formae tantum, quae etiam secundum naturam in instanti inducitur.
<lb/>Inducens enim formam est nobilius quam praeparans materiam per alterationem;
<lb/>et sic Spiritui Sancto attribueretur id quod minus est, et Virgini id
<lb/>quod dignius est. Et praeterea forma substantialis ad quam terminatur conceptio,
<lb/>est anima, quae est actus totius et omnium partium; unde remota ea, nec os
<lb/>nec caro dicitur nisi aequivoce. Ad animam autem Christi constat nihil active
<lb/>beatam Virginem cooperatam esse.
<lb/>Et ideo alii dicunt, quod beata Virgo habuit aliquid plus ex supernaturali virtute
<lb/>quam aliae matres: materia enim quae ab aliis ministratur, non potest
<lb/>seipsam complete in actum educere, nisi sit agens exterius: sed materia corporis
<lb/>Christi, quam beata Virgo ministravit, hoc habuit ex dono divino, ut posset
<lb/>seipsam formare per virtutem superadditam naturae. Sed non poterat in instanti
<lb/>hoc fieri; et ideo, quia decebat conceptionem in instanti esse, praevenit
<pb n="vol. 5, p. 188"/>
<lb/>Spiritus Sanctus, subito formationem corporis Christi complens, quae tamen aliter,
<lb/>licet successive, completa fuisset. Istud autem non videtur conveniens.
<lb/>Primo, quia si illa virtus non cooperata est ad formationem corporis Christi,
<lb/>frustra collata est: quod non contingit in operibus naturae, et multo minus in
<lb/>operibus miraculosis. Secundo, quia beata Virgo non eligebatur ut esset simul
<lb/>pater et mater Christi, sed ut esset mater tantum: unde non oportebat ut in materia
<lb/>quam Virgo ministravit, coniungeretur hoc quod in aliis est ex parte patris et
<lb/>matris. Tertio, quia secundum activam vel passivam potentiam generandi nullus
<lb/>dicitur pater vel mater; sed secundum quod potentia in actum procedit. Unde si
<lb/>in materia quam Virgo ministravit, fuit potentia activa quae exigitur ad patrem
<lb/>et matrem sine hoc quod virtus illa operata sit, non diceretur neque pater neque
<lb/>mater, aut eadem ratione pater et mater, quod absurdum est: nisi forte sufficiat
<lb/>ad esse matrem hoc solum quod materiam ministravit, quod non sufficit ad esse
<lb/>patrem, propter quod mater dicitur et non pater: et hoc quidem videtur esse
<lb/>secundum intentionem Philosophi, secundum quam perfectissime salvatur virginitas
<lb/>matris et vera maternitas; unde et fidei maxime consona est.
<lb/>Hanc igitur viam tenendo, dicendum videtur, quod in conceptione prolis invenitur
<lb/>triplex actio. Una quae est principalis, scilicet formatio et organizatio corporis;
<lb/>et respectu huius actionis, agens est tantum pater, mater vero solummodo
<lb/>ministrat materiam. Alia actio est praecedens hanc actionem, et praeparatoria
<lb/>ad ipsam; cum enim generatio naturalis sit ex determinata materia, eo quod
<lb/>unusquisque actus in propria materia fit, sicut in 2 de Anima dicit
<lb/>Philosophus, oportet ut formatio prolis fiat ex materia convenienti, et non ex
<lb/>quacumque. Unde oportet esse aliquam virtutem agentem, per quam praeparetur
<lb/>materia ad conceptum. Sicut autem dicit Philosophus, ars
<lb/>quae operatur formam, principatur et imperat ei quae praeparat materiam,
<lb/>sicut ars compaginans navim ei quae complanat ligna; et ideo virtus quae
<lb/>praeparat materiam ad conceptum est imperfecta respectu eius quae ex materia
<lb/>praeparata prolem format. Haec autem virtus praeparans est matris, quae
<lb/>imperfecta est respectu virtutis activae quae est in patre; unde dicit
<lb/>Philosophus, quod mulier est sicut puer qui nondum
<lb/>potest generare. Tertia actio est concomitans, vel sequens actionem principalem.
<lb/>Sicut enim locus facit ad bonitatem generationis; ita et bona dispositio
<lb/>matricis operatur ad bonam dispositionem prolis, quasi praebens fomentum: et
<lb/>hoc est quod dicit Avicenna in cap. de diluviis: «Matrix non facit nisi ad meliorationem
<lb/>concepti».
<lb/>Secundum hoc ergo dico, quod in principali actione formationis corporis
<lb/>Christi nihil fuit ex parte beatae Virginis quod esset activum; sed id quod beata
<lb/>Virgo ministravit, se habuit materialiter tantum ad hanc actionem; virtus autem
<lb/>divina fecit totum quod fit in aliis conceptionibus per virtutem seminis quod est
<lb/>a patre; et ideo Damascenus divinam virtutem dicit quasi divinum semen, ut in
<lb/>littera habetur. In secunda vero et tertia actione beata Virgo active operata est,
<lb/>sicut aliae matres; unde et vere mater fuit.
<pb n="vol. 5, p. 190"/>
<lb/>AD OBIECTA
<lb/>Ad primum ergo dicendum, quod in conceptione Christi fuit duplex miraculum;
<lb/>unum quod femina concepit Deum, aliud quod Virgo peperit Filium. Quantum
<lb/>ergo ad primum beata Virgo se habebat ad conceptionem secundum potentiam
<lb/>obedientiae tantum, et adhuc multo remotius quam costa viri, ut ex ea mulier
<lb/>formaretur. In talibus autem simul dantur actus et potentia ad actum, secundum
<lb/>quam dici posset quod hoc est possibile. Sed quantum ad secundum, habebat
<lb/>Virgo potentiam passivam, naturalem tamen, quae per agens naturale in actum
<lb/>reduci posset. Unde quantum ad primum dicit: «Potentiam acceptivam Verbi
<lb/>Dei»; quantum vero ad secundum dicit: «Simul autem et generativam».
<lb/>Utramque enim potentiam in actum reduxit Spiritus Sancti virtus.
<lb/>Ad secundum dicendum, quod potentia passiva potest accipi dupliciter: vel
<lb/>secundum substantiam potentiae; et sic potentia fuerat ante in beata Virgine:
<lb/>vel secundum quod potentia passiva suae operationi coniungitur; et tale posse
<lb/>non habet patiens nisi ab agente; sicut dicimus, quod visibile movendo visum,
<lb/>dat sibi posse videre in actu; et per hunc modum potentiam generandi Spiritus
<lb/>Sanctus Virgini dedit.
<lb/>Ad tertium dicendum, quod Christus accepit humanam naturam a matre, non
<lb/>tamen sicut a principio agente, sed sicut a materiam ministrante.
<lb/>Ad quartum dicendum, quod praebere materiam simpliciter ad generationem
<lb/>alicuius non facit matrem, sed praebere talem materiam sic praeparatam, est id
<lb/>quod matrem facit. In ligno enim non est potentia naturalis ut ex eo fiat scamnum,
<lb/>cum per agens naturale in actum non compleatur: similiter nec in limo
<lb/>terrae ut ex ea fiat homo; unde quod inducitur, non est simile.
<lb/>Ad quintum dicendum, quod potentia generativa activa est; sed haec potentia
<lb/>est perfecte in viro (unde eius actio se extendit usque ad formationem generati);
<lb/>in femina autem est imperfecta; unde non extendit se eius actio nisi ad praeparationem
<lb/>materiae.
<lb/>Ad sextum dicendum, quod cuiuslibet motus naturalis principium est in eo quod
<lb/>movetur, non tamen eodem modo, ut in 2 Physic. dicit
<lb/>Commentator. In quibusdam enim est principium activum, ut in motu gravium
<lb/>et levium; in quibusdam vero principium passivum, ut in generatione simplicium
<lb/>corporum. Unde et Philosophus naturam, quam principium motus in eo
<lb/>quod movetur definit, statim subdividit in materiam et formam. Unde non oportet,
<lb/>quamvis generatio perfecti animalis sit naturalis, quod in materia quam
<lb/>femina ministrat, sit principium activum, sed passivum tantum.
<pb n="vol. 5, p. 192"/>
<lb/>ARTICULUS 2
<lb/><hi rend="bold">Utrum generatio Christi ex Virgine sit naturalis vel miraculosa</hi>
<lb/><hi rend="bold">Ad secundum sic proceditur.</hi>
<lb/>1. VIDETUR, quod generatio Christi ex Virgine sit naturalis. Filiatio enim nativitatem
<lb/>consequitur. Sed Christus dicitur naturalis filius matris, sicut et naturalis
<lb/>filius Patris, ut dicit Augustinus in lib. de fide ad Petrum. Ergo
<lb/>generatione naturali nascitur ex matre.
<lb/>2. Praeterea, virtus naturalis passiva completa ab agente naturaliter exit in
<lb/>suam operationem, sicut visus motus a colore naturaliter videt. Sed in beata
<lb/>Virgine fuit naturalis potentia ad generandum, quamvis incompleta, ut ex dictis
<lb/>patet. Ergo postquam fuit perfecta virtute Spiritus Sancti, naturaliter generavit.
<lb/>3. Praeterea, in illuminatione caeci quamvis potentia visiva miraculose detur,
<lb/>tamen post acceptam potentiam naturaliter videt. Sed Spiritus Sanctus Virgini
<lb/>potentiam generativam dedit. Ergo postea naturaliter generavit.
<lb/>4. Praeterea, si generatio Christi ex Virgine esset miraculosa, sicut formatio
<lb/>hominis de limo terrae; tunc ita se haberet materia quam Virgo ministravit ad
<lb/>Christum, sicut limus de terra sumptus ad Adam. Sed talis materia non sufficit
<lb/>ad rationem matris, ut prius dictum est. Ergo beata Virgo non esset vera mater
<lb/>Christi; quod dicere est haereticum.
<lb/>5. Praeterea, operatio miraculosa non est ab aliqua creatura. Sed vere dicitur
<lb/>quod Virgo genuit Christum. Ergo generatio talis non est miraculosa.
<lb/>SED CONTRA, Dionysius dicit in Epistola 4 ad Gaium, de Iesu loquens: «Super
<lb/>Homines», inquit, «operatur ea quae sunt hominis; et hoc monstrat Virgo supernaturaliter
<lb/>concipiens, et aqua instabilis, materialium et terrenorum pedum
<lb/>sustinens gravitatem». Sed hoc quod fit supernaturaliter, dicimus esse miraculosum.
<lb/>Ergo conceptio Christi ex Virgine miraculosa fuit.
<lb/>Praeterea, Anselmus dicit in lib. de conceptu Virginis, cap. 22: «Spiritus
<lb/>Sanctus virtus Altissimi de muliere Virgine virum Virginem mirabiliter propagavit».
<lb/>Ergo generatio Christi ex Virgine miraculosa est.
<lb/>Praeterea, sicut est contra naturae ordinem ut caecus videat; ita etiam ut Virgo
<lb/>manens Virgo pariat. Sed illuminationem caecorum dicimus miraculosam esse.
<lb/>Ergo et conceptio Christi ex Virgine miraculosa est.
<pb n="vol. 5, p. 194"/>
<lb/><hi rend="bold">Solutio</hi>
<lb/>Respondeo dicendum, quod praeter unionem duarum naturarum in unam
<lb/>hypostasim, quae completa est in conceptione Christi, quae est miraculum
<lb/>omnium miraculorum, est etiam aliud miraculum ut Virgo manens Virgo concipiat
<lb/>hominem Deum. Ad hoc enim quod generatio aliqua naturalis dicatur,
<lb/>oportet quod fiat ab agente naturaliter, et ex materia naturali ad hoc proportionata.
<lb/>Quodcumque autem horum defuerit, non potest dici generatio naturalis,
<lb/>sed miraculosa; si virtute fiat supernaturali. Agens autem naturale, cum sit finitae
<lb/>virtutis, non potest ex materia non naturaliter proportionata effectum
<lb/>producere: agens vero supernaturale, cum sit infinitae virtutis, potest ex utraque
<lb/>materia operari, naturali scilicet et non naturali; et ideo duobus modis
<lb/>contingit esse miraculum. Uno modo quando neque agens est naturale neque
<lb/>materia naturaliter proportionata ad talem formam, ut patet in formatione
<lb/>hominis de limo terrae. Alio modo quando materia est naturalis, sed agens est
<lb/>supernaturale, ut quando aliquis miraculose a febre sanatur: corpus enim
<lb/>hominis est naturalis materia sanitatis, quae per supernaturale agens confertur ei.
<lb/>Et similiter fuit in conceptione hominis Christi. Materia enim quam Virgo ministravit,
<lb/>fuit materia ex qua naturaliter corpus hominis formari potuit; sed virtus
<lb/>formans fuit divina. Unde simpliciter dicendum est, conceptionem illam miraculosam
<lb/>esse, naturalem vero secundum quid: et propter hoc Christus dicitur naturalis
<lb/>Filius Virginis, quia naturalem materiam ad eius conceptum praeparavit.
<lb/>AD OBIECTA
<lb/>Inde patet responsio ad primum.
<lb/>Ad secundum dicendum, quod quando potentia passiva completur per operationem
<lb/>naturalis agentis, tunc operatio sequens est naturalis. Hoc autem non fuit
<lb/>in proposito; et ideo ratio non sequitur.
<lb/>Ad tertium dicendum, quod caeco nato illuminato datur potentia visiva sine
<lb/>omni dispositione contraria visioni; et ideo operatio seu visio sequens est naturalis.
<lb/>Sed potentia generandi data est Virgini manente virginitate, quae est
<lb/>dispositio contraria ad conceptum: et ideo sicut potentia miraculose data est,
<lb/>ita et actus sequens miraculosus fuit. Vel dicendum, quod caeco illuminato
<lb/>datur potentia passiva, cuius operatio est per hoc quod movetur ab agente
<lb/>naturali, scilicet colore; et ideo visio ipsa naturalis est. Sed Virgini dicitur data
<lb/>potentia generativa per hoc quod mota est eius potentia passiva ad generandum
<lb/>ab agente supernaturali; et ideo operatio sequens est miraculosa.
<pb n="vol. 5, p. 198"/>
<lb/>Ad quartum dicendum, quod formatio hominis de limo terrae fuit miraculosa
<lb/>quantum ad agens et quantum ad materiam; sed conceptio est miraculosa quantum
<lb/>ad agens, et non quantum ad materiam; et ideo non est simile de utroque.
<lb/>Ad quintum dicendum, quod beata Virgo dicitur genuisse Christum, non sicut
<lb/>principium activum ad generationem praebens, sed sicut ministrans materiam
<lb/>naturalem; unde non est inconveniens quod generatio illa miraculosa fuerit.
<lb/>Operatio vero miraculosa non est alicuius creaturae sicut agentis, est tamen
<lb/>alicuius creaturae sicut materiae, ut patet ex eo quia miraculose ex aliqua
<lb/>creata materia Deus quandoque aliquid facit.
<lb/>p.  198
<lb/><hi rend="bold">QUAESTIO 3</hi>
<lb/>Deinde quaeritur de annuntiatione facta per Angelum ad beatam Virginem;
<lb/>et circa hoc quaeruntur duo: 1. De convenientia annuntiationis; 2. De convenientia
<lb/>nuntii.
<lb/>ARICULUS 1
<lb/><hi rend="bold">Utrum conveniebat Virgini Salvatoris conceptionem nuntiari</hi>
<lb/><hi rend="bold">Ad primum sic proceditur.</hi>
<lb/>1. VIDETUR, quod non oportebat Virgini Salvatoris annuntiari conceptionem. Ipsa
<lb/>enim fidem habebat. Sed semper ad fidem pertinuit credere Incarnationem futuram.
<lb/>Ergo non oportebat ulterius quod per modum Annuntiationis sibi patefieret.
<lb/>2. Praeterea, sicut dicit Gregorius, fides non habet meritum
<lb/>cui humana ratio praebet experimentum. Sed in collocutione Angeli ad
<lb/>Virginem quaedam persuasiva ratiocinatio facta est. Ergo meritum fidei in ipsa
<lb/>vel evacuavit vel diminuit, quod videtur inconveniens.
<lb/>3. Praeterea, in his quae sine hominis arbitrio Deus in homine complet, non
<lb/>requiritur aliquis consensus ex parte hominis. Sed prophetia praedestinationis
<lb/>est de his quae sine nostro complentur arbitrio, ut habetur ex Hieronymo in
<lb/>Glossa Matth. 1 super illud: «Ecce Virgo in utero habebit»; cuiusmodi dicit esse
<lb/>hanc prophetiam Isai. 7, 14: «Ecce Virgo concipiet». Ergo non requirebatur aliquis
<lb/>consensus ex parte Virginis, ratione cuius oporteret Annuntiationem fieri.
<lb/>SED CONTRA, maioris sapientiae ostensivum est miraculum factum in conceptione
<lb/>Christi ex Virgine quam in conceptione Ioannis ex sterili. Sed conceptio Ioannis
<lb/>per Angelum praenuntiata fuit, ne fortuito, sed ex Dei providentia accidere putaretur.
<lb/>Ergo multo amplius conceptionem Christi Annuntiatio praecedere debuit.
<lb/>Praeterea, in conceptione Christi est factum quoddam matrimonium per indivisibilem
<lb/>coniunctionem divinae et humanae naturae. Sed in matrimonio requiritur
<lb/>consensus, qui per verba nuntiorum et requiritur et reconciliatur. Ergo et
<lb/>decuit ut Deus per Angelum suum consensum exquireret Virginis, de qua humanam
<lb/>naturam assumeret.
<lb/><hi rend="bold">Questiuncula II</hi>
<lb/>1. Ulterius. VIDETUR, quod annuntiatio non fuerit per modum corporalis visionis.
<lb/>Ut enim dicit Augustinus, inter tria visionis
<lb/>genera, quae sunt corporale, spirituale, et intellectuale, intellectualis visio est
<lb/>praestantior. Sed quod dignius est, matrem Dei magis decet. Ergo per intellectualem
<lb/>visionem, et non per corporalem, facta est Annuntiatio.
<pb n="vol. 5, p. 200"/>
<lb/>2. Praeterea, apparitiones corporales Angelorum eo quod insolitae sunt, et
<lb/>praeter communem cursum naturae, inter signa et mirabilia computari possunt.
<lb/>Signa autem data sunt non fidelibus, sed infidelibus, ut dicit Apostolus,
<lb/>1 Corinth., 14. Cum igitur beata Virgo fidelissima fuerit, non videtur ad eam
<lb/>apparitio corporalis Angeli fuisse facta.
<lb/>SED CONTRA, Luc. 1, super illud: «Quae cum audisset turbata est», dicit Glossa:
<lb/>«Trepidare virginum est, et omnem viri ingressum pavere, omnesque
<lb/>viri affatus vereri». Non autem hoc virginibus efficitur ex intellectuali consideratione
<lb/>viri vel ex imaginatione, sed ex corporali aspectu. Ergo Angelus in
<lb/>corporali visione Virgini apparuit et eam collocutus est.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod congruum fuit Virgini
<lb/>suam conceptionem annuntiari, multis de causis. Primo, quia cum mens Deo sit
<lb/>vicinior quam corpus, non decebat ut Dei sapientia eius uterum inhabitaret sine
<lb/>hoc quod mens eius cognitione summae sapientiae resplenderet; et ideo non
<lb/>decuit eam ignorare quod in ea fiebat, sed oportuit hoc sibi annuntiari.
<lb/>Secundo, quia ipsa futura erat certissima testis inusitatae conceptionis; unde
<lb/>oportuit quod de tam magno mysterio per Annuntiationem erudiretur. Tertio,
<lb/>quia Deus non diligit coacta sed voluntaria servitia, ut qui obsequuntur ex ipso
<lb/>ministerio mereantur. Unde cum beata Virgo singulariter et excellenter in Dei
<lb/>ministerium eligeretur, quem in utero portavit, lacte aluit, et brachiis baiulavit,
<lb/>decuit ut consensus eius Angelo nuntiante requireretur, quem humiliter praebens,
<lb/>ad obsequium se sedulam et promptam obtulit dicens: «Ecce ancilla
<lb/>Domini».
<lb/>AD OBIECTA
<lb/>Ad primum ergo dicendum, quod non erat determinate sub fide cadens tempus
<lb/>Incarnationis, et per quam Virginem hoc esset implendum; unde de hoc
<lb/>instruenda erat per Annuntiationem. Incarnationem enim futuram esse, quod
<lb/>antiquorum fidei subiacebat, firmissima fide tenebat.
<lb/>Ad secundum dicendum, quod allocutio Angeli non ex humana ratione persuasit,
<lb/>sed ex omnipotentia divina, cui fides maxime innititur: dixit enim: «Non erit
<lb/>impossibile apud Deum omne verbum».
<lb/>Ad tertium dicendum, quod ea de quibus est prophetia praedestinationis complentur
<lb/>sine nostro arbitrio causante; non tamen oportet quod sine arbitrio
<lb/>consentiente.
<pb n="vol. 5, p. 202"/>
<lb/><hi rend="bold">Solutio II</hi>
<lb/>Ad secundam quaestionem dicendum, quod convenientissime per corporalem
<lb/>visionem Annuntiatio facta est. Primo ut Annuntiatio esset certior. In his enim
<lb/>quae visibiliter cernimus minus decipimur. Secundo, quia, ut dicit Dionysius in
<lb/>Epistola 9 ad Titum, haec est causa quare nobis divina per corporales figuras
<lb/>proponuntur, ut utraque vita hominis secundum suam proprietatem divina
<lb/>cognitione illuminetur; sensitiva scilicet imaginatione figurarum; intellectiva
<lb/>vero contemplatione spiritualis veritatis. Similiter etiam decuit ut Virginis
<lb/>aspectus uterque suo modo nobilitaretur, interior scilicet per revelationem tanti
<lb/>mysterii, et exterior per corporalem Angeli visionem. Tertio, quia annuntiatio
<lb/>debebat proportionari ei quod annuntiabatur. Annuntiabatur autem visibilis
<lb/>missio Filii Dei in mundum; unde decenter Angelus nuntians corporali visione
<lb/>apparuit.
<lb/>AD OBIECTA
<lb/>Ad primum ergo contra hoc obiectum dicendum, quod quamvis intellectualis
<lb/>visio sit melior corporali, tamen utraque simul efficacior invenitur quam altera,
<lb/>propter connaturalitatem humanae cognitionis ad sensum.
<lb/>Ad secundum dicendum, quod corporalis apparitio ad Virginem facta est, non
<lb/>propter confirmationem fidei, sed propter significationem mysterii, vel propter
<lb/>dignitatem ipsius, ut sibi singulari modo divina panderentur.
<lb/>ARTICULUS 2
<lb/><hi rend="bold">Utrum Annuntiatio debuit fieri per Angelum</hi>
<lb/><hi rend="bold">Ad secundum sic proceditur.</hi>
<lb/>1. VIDETUR, quod annuntiatio per Angelum fieri non debuit. Missio enim qua
<lb/>Filius mittitur ut sit homo, est excellentior ea qua mittitur ut sit cum homine, ex
<lb/>parte effectus. Sed missio qua mittitur in mentem ut sit cum homine, non completur
<lb/>mediante Angelo, qui menti non illabitur, ut in 2 lib., dist. 11, art. 4, dictum
<lb/>est. Ergo nec quando missus est ut esset homo, oportuit per annuntiationem
<lb/>Angeli fieri.
<lb/>2. Praeterea, superior non instruitur per inferiorem. Sed beata Virgo fuit
<lb/>Angelis superior quia Deo acceptior. Ergo non debuit sibi per Angelum Christi
<lb/>conceptio nuntiari.
<lb/>3. Praeterea, ordo reparationis debet respondere ordini primae conditionis. Sed
<lb/>in prima conditione praeceptum divinum ad mulierem per virum venit. Ergo et
<lb/>per aliquem virum prophetam annuntiari debuit Virgini conceptio filii.
<pb n="vol. 5, p. 204"/>
<lb/>SED CONTRA est quod dicitur in littera: «Missus est Gabriel Angelus».
<lb/>Praeterea, ut probat Dionysius, Angeli sunt medii inter Deum
<lb/>et nos. Sed ab uno extremo in aliud devenitur per medium. Ergo ea quae beatae
<lb/>Virgini divinitus nuntianda erant, per Angelum nuntiari decuit.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod Angelus nuntians fuerit de supremis ordinibus. Dicit
<lb/>enim Gregorius in homil. de centum ovibus: «Summum
<lb/>nuntium mitti decuit, qui summum omnium nuntiaret». Sed illi qui sunt in ordine
<lb/>Seraphim, sunt summi inter Angelos. Ideo per aliquem eorum annuntiatio
<lb/>facta est.
<lb/>2. Praeterea, Hieronymus dicit, quod ista est quaestio inferiorum Angelorum
<lb/>mysterium Incarnationis non plene cognoscentium, quae ponitur Isai. 63, 1:
<lb/>«Quis est iste qui venit de Edom?». Sed non potuit nuntiari mysterium
<lb/>Incarnationis nisi per illos quibus plene revelatum est. Ergo annuntiatio per
<lb/>aliquem de supremis Angelis facta est.
<lb/>SED CONTRA est quod Ecclesia cantat: «Gabrielem
<lb/>Archangelus scimus divinitus te esse affatum». Ordo autem Archangelorum est
<lb/>penultimus caelestis hierarchiae, ut patet ex Gregorio, et ex Dionysio. Ergo
<lb/>Angelus nuntians non fuit de supremis ordinibus.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum, ad primum quaesitum, quod annuntiatio per Angelum
<lb/>facta est: cuius ratio multipliciter accipi potest. Primo, quia ut dicit
<lb/>Hieronymus, Angelis est cognata virginitas; unde decuit ut ad Virginem nuntiandam
<lb/>Angelus mitteretur. Secundo, quia perditio humana initium sumpsit ex
<lb/>hoc quod diabolus mulierem allocutus est; unde dicit Beda:
<lb/>«Congruum apparet ad humanae naturae reparationis exordium ut Angelus
<lb/>Virginem alloqueretur». Tertio, quia ille annuntiabatur qui est Rex hominum et
<lb/>Angelorum; et eius nativitas sicut in salutem hominum fuit, ita et in reparationem
<lb/>ruinae angelicae; et ideo decuit ut tam homines quam Angeli huic mysterio
<lb/>ministerium exhiberent.
<lb/>AD OBIECTA
<lb/>Ad primum ergo dicendum, quod quamvis quando Filius in mentem mittitur,
<lb/>Angelus in mentem non illabatur; tamen Filio venienti obsequitur praeparans
<lb/>mentem purgando, illuminando, et perficiendo ad divinae sapientiae susceptionem.
<lb/>Ita etiam et quando Filius in carnem missus est, Angelus non venit ut carnem
<lb/>assumeret, sed ut Virginem instrueret, de qua caro assumenda erat.
<pb n="vol. 5, p. 206"/>
<lb/>Ad secundum dicendum, quod quamvis beata Virgo superior Angelis fuerit
<lb/>secundum acceptionem divinae praedestinationis, tamen eis inferior erat quantum
<lb/>ad statum: quia ipsa in statu viae erat, Angeli autem in statu patriae. Unde
<lb/>non est inconveniens quod Angelus Virginem instrueret.
<lb/>Ad tertium dicendum, quod in prima conditione mulier prima non accepit divinum
<lb/>praeceptum nisi per illum virum qui erat principium totius carnalis generationis;
<lb/>unde hoc solum debetur homini Christo, qui est spiritualis regenerationis principium,
<lb/>ut matrem doceat ex qua vita spiritualis in omnes quodammodo processit.
<lb/><hi rend="bold">Solutio II</hi>
<lb/>Ad secundam quaestionem ergo dicendum est quod Angelus nuntians non fuit de
<lb/>suprema nec de media hierarchia, sed de infima; nec de primo ordine eiusdem hierarchiae,
<lb/>sed de medio, qui est ordo Archangelorum. Cuius ratio multiplex patet:
<lb/>primo, quia cum Christus nasceretur, ut inordinationem quae in Angelis acciderat
<lb/>repararet, decuit ut in sua conceptione ordo ille caelestis hierarchiae maxime servaretur,
<lb/>ut scilicet supremi Angeli mediantibus infimis homines illuminarent.
<lb/>Secundo, ut tantum mysterium Incarnationis conveniens esset. Cum enim inferiores
<lb/>Angeli agant secundum id quod a superioribus recipiunt, et non e converso,
<lb/>dum inferiores Angeli nuntiant, annuntiatio per superiores ad inferiores
<lb/>expletur: quod non esset, si superiores immediate annuntiarent.
<lb/>Tertio, quia sic salvatur proprietas ordinum, sicut in 2, dist. 9, art. 3 et 4 et 7,
<lb/>dictum est. Infima enim hierarchia officium habet dirigendi homines secundum
<lb/>quamdam limitationem; vel unius provinciae sicut ordo principatuum; vel unius
<lb/>hominis, sicut ordines Angelorum et Archangelorum: sed differunt: quia ad
<lb/>Angelos pertinet dirigere in actibus alicuius hominis qui ad ipsum tantum pertinent;
<lb/>unde dicuntur minima nuntiare: ad Archangelos vero pertinet dirigere in
<lb/>actibus alicuius hominis, qui tamen in totam multitudinem redundant; unde et
<lb/>medii sunt inter Principatus et Angelos; quod et eorum nomen ostendit; dicuntur
<lb/>enim Archangeli, quasi principes Angeli. Quia ergo consensus beatae
<lb/>Virginis, qui per annuntiationem requirebatur, actus singularis personae erat in
<lb/>multitudinis salutem redundans, immo totius humani generis, Angelus nuntians
<lb/>de ordine Archangelorum esse debuit, et inter eos summus.
<lb/>AD OBIECTA
<lb/>Ad primum ergo contra hoc obiectum dicendum, quod Gregorius non intelligit
<lb/>summum simpliciter, sed summum inter Angelos, secundum quod quilibet
<lb/>Archangelus summus nuntius dici potest: quod patet ex hoc quod praemittit:
<lb/>«Archangeli dicuntur quasi summi nuntii».
<lb/>Ad secundum dicendum, quod Angeli inferiores non penitus mysterium
<lb/>Incarnationis ignoraverunt; sed quia non totam profunditatem consilii divini
<lb/>super salutem humani generis capere poterant, inquirebant plenius edoceri, et
<lb/>de hoc in 2 lib., dist. 11, plenius dictum est.
<pb n="vol. 5, p. 208"/>
<lb/><hi rend="bold">EXPOSITIO PRIMAE PARTIS TEXTUS</hi>
<lb/>«Virtus Altissimi obumbrabit tibi». Virtus Altissimi, secundum expositionem
<lb/>Damasceni sequentem intelligitur Filius, de quo Corinth. 1, dicitur: «Christum
<lb/>Dei virtutem, et Dei sapientiam»; ut sic in verbis Angeli praenuntietur duarum
<lb/>personarum adventus in Virginem, scilicet Spiritus Sancti ad purgandum et
<lb/>potentiam generativam praestandum, et Filii ad carnem assumendum: propter
<lb/>quod dicit: «Obumbrabit tibi virtus». Virtus enim Altissimi per susceptionem
<lb/>nostrae infirmitatis obumbrata est. Vel dicitur: «Obumbrabit tibi», ad signandum
<lb/>extinctionem omnimodam fomitis: quia per adventum Filii in ipsam omnes
<lb/>reliquiae fomitis ab ea extirpatae sunt; et haec extirpatio obumbratio dicitur,
<lb/>sicut et fomes incendium: umbra enim contra aestum refrigerium praestat.
<lb/>«Sicut divinum semen». Non dicit simpliciter «semen», ut caveret errorem
<lb/>Apollinaristarum qui ponebant Spiritum Sanctum in uterum Virginis vere sicut
<lb/>semen venisse. In hoc tamen similitudinem seminis habet quod sicut semen est
<lb/>activum in generatione, ita et Spiritus Sanctus in conceptione Christi, vel Filius
<lb/>quem virtutem Altissimi dicit.
<lb/>«Nostrae antiquae aspersionis»: non quantum ad vetustatem culpae, sed poenae.
<lb/>«Per Spiritum Sanctum creans». Contra, creare est ex nihilo aliquid facere. Sed
<lb/>corpus Christi de materia formatum est. Ergo non est per Spiritum Sanctum in
<lb/>conceptione creatum. Sed dicendum, quod creatio hic large accipitur pro qualibet
<lb/>operatione supernaturali, quae ipsius tantum Dei est.
<lb/>«Si dixerimus quia peccatum non habemus, nos ipsos seducimus». Videtur
<lb/>instantia esse de puero baptizato, et de adulto, qui statim vere confessus est.
<lb/>Sed dicendum, quod ad hoc ut veritatem in omnibus habeat dictum Apostoli,
<lb/>dupliciter potest accipi. Uno modo ut per peccatum non tantum intelligatur
<lb/>macula et reatus peccati, sed etiam causa et sequela peccati. In puero enim
<lb/>baptizato, et adulto poenitente manet fomes incitans ad peccandum, et ulterius
<lb/>aliquae dispositiones ex actuali peccato relictae; in Christo autem neutrum
<lb/>horum fuit: caro enim eius sine corruptione fomitis concepta est; et cum peccatum
<lb/>non fecerit, reliquiae peccati in eo non fuerunt: similiter nec in beata
<lb/>Virgine, quae immunis a peccato actuali fuit; fomes autem etsi essentialiter in
<lb/>ea remansit post primam sanctificationem, tamen ut ligatus, et non ut incitans
<lb/>ad peccatum, ut dictum est. Alio modo potest verificari, ut intelligatur etiam de
<lb/>peccato actuali quo ad reatum et maculam. Etsi enim homo ad breve tempus
<lb/>sine actuali peccato esse possit, non tantum diu sic perseverare potest, ut saltem
<lb/>in veniale peccatum non cadat; ut sic hoc «verbum» habemus non determinatum,
<lb/>sed confusum praesens importet. In Christo vero et matre eius nullo
<lb/>modo peccatum actuale locum habuit, nec mortale nec veniale.
<pb n="vol. 5, p. 210"/>
<lb/><hi rend="bold">DIVISIO SECUNDAE PARTIS TEXTUS</hi>
<lb/>Postquam ostendit Magister conditionem carnis assumptae, et matris de qua
<lb/>assumpta est, hic movet quasdam dubitationes circa determinata; et dividitur in
<lb/>duas partes: in prima movet dubitationem circa propagationem carnis Christi
<lb/>ex remotis parentibus, scilicet Abraham et Adam; in secunda movet dubitationem
<lb/>circa conceptionem carnis eius in proxima matre, ibi: «Illi autem sententiae
<lb/>qua supra diximus, carnem Verbi non ante fuisse conceptam quam assumptam,
<lb/>videtur obviare quod Augustinus ait». Circa primum tria facit: primo
<lb/>movet dubitationem; secundo solvit eam, ibi: «Quia ea decimatione sicut
<lb/>Abraham minor Melchisedech ostenditur... ita et leviticus ordo»; tertio ex solutione
<lb/>elicit quamdam conclusionem, ibi: «Quocirca primitias nostrae massae
<lb/>recte assumpsisse dicitur Christus». Secunda dubitatio dividitur in quaestionem
<lb/>et solutionem. Solutio incipit ibi: «Sed alia ratio illius dicti extitit».
<lb/><hi rend="bold">QUAESTIO 4</hi>
<lb/>Hic est duplex quaestio. Prima de propagatione carnis Christi ex antiquis
<lb/>patribus. Secunda de propagatione eius ex matre.
<lb/>Circa primum quaeruntur tria: 1. Utrum caro Christi in antiquis patribus fuerit
<lb/>peccato obnoxia, vel ab alia eorum carne secundum differentiam puritatis et
<lb/>infectionis distincta; 2. Utrum caro Christi fuerit in antiquis patribus secundum
<lb/>quantitatem aliquid determinatum, et materialiter in eis existens; 3. Utrum
<lb/>Christus singulariter habeat inter filios Abrahae ut in eo decimatus non sit.
<lb/>ARTICULUS 1
<lb/><hi rend="bold">Utrum caro Christi in antiquis patribus fuerit peccato obnoxia</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod caro Christi in antiquis patribus peccato infecta non fuerit.
<lb/>Corpus enim caeleste non inficitur nec alteratur ex coniunctione ad aliud corpus.
<lb/>Sed corpus Christi naturae caelestis fuit: quod videtur ex hoc quod dicitur
<lb/>de ipso Ioan. 3, 31: «Qui de caelo venit super omnes est». Ergo caro Christi in
<lb/>antiquis patribus infecta esse non potuit.
<lb/>2. Praeterea, in littera dicitur, quod Christus primitias nostrae carnis assumpsit.
<lb/>Sed caro humana in primo statu infecta non fuit. Ergo Christus assumpsit
<lb/>carnem nunquam prius infectam.
<pb n="vol. 5, p. 212"/>
<lb/>3. Praeterea, Augustinus, dicit, quod natura humana
<lb/>semper habuit simul cum vulnere vulneris medicinam. Sed quod est corruptum,
<lb/>non potest corruptionis esse medicina. Ergo in humana natura semper fuit aliquid
<lb/>non corruptum vel infectum, unde caro Christi formata est, quae medicina
<lb/>facta est totius humani generis.
<lb/>4. Praeterea, nihil sanatur a corruptione, nisi in eo aliquid incorruptum remanserit;
<lb/>sicut in aegritudine animalis, cum cor remaneat sanum, eius virtute membra
<lb/>prius aegra sanantur. Sed corruptio humani generis sanabilis fuit. Ergo in
<lb/>humana natura aliquid incorruptum remanserat. Sed nihil est mundius in
<lb/>humana natura quam caro Christi. Ergo illud de quo formata est caro Christi
<lb/>nunquam in patribus fuit infectum.
<lb/>5. Praeterea, in divinam sapientiam nihil coinquinatum incurrit, ut dicitur Sap. 7.
<lb/>Sed Christus est Dei virtus, et Dei sapientia, ut dicitur 1 Cor. 1. Ergo caro eius
<lb/>nunquam coinquinata fuit.
<lb/>SED CONTRA est quod Magister in littera dicit, carnem Christi, priusquam assumeretur,
<lb/>peccato fuisse obnoxiam: et idem habetur ab Hugone de sancto Victore
<lb/>in lib. De sacramentis.
<lb/>Praeterea, caro Christi non processit ab Abraham nisi per semen ex quo conceptus
<lb/>est Isaac. Sed semen illud propter carnalem coitus concupiscentiam pollutum
<lb/>est originali infectione. Ergo caro Christi, antequam assumeretur, infecta
<lb/>fuit peccato originali.
<lb/>Praeterea, distinctio qualitatis praesupponit distinctionem naturae subiectae;
<lb/>cum contraria non sint simul in eodem, nec ex eisdem principiis causentur. Sed
<lb/>caro Christi non fuit distincta secundum naturam a carne parentum, a quibus
<lb/>propagata est. Ergo nec secundum qualitatem puritatis et impuritatis; et sic
<lb/>idem quod prius.
<lb/><hi rend="bold">Solutio</hi>
<lb/>Respondeo dicendum, quod circa hoc fuit duplex haeresis.
<lb/>Una illorum qui dixerunt, corpus Christi non esse formatum ex eodem ex quo
<lb/>alia caro hominum formatur; sed quod Filius Dei corpus caeleste secum attulit,
<lb/>et hoc modo per uterum Virginis transivit, nihil ex ea sumens. Hoc autem est
<lb/>haereticum dupliciter. Primo, quia derogat veritati Scripturae, quae Christum
<lb/>ex muliere factum et natum dicit; non enim ex ea factus diceretur, nisi ex ea aliquid
<lb/>traxisset unde materialiter eius caro fieret; et sic nec beata Virgo mater
<lb/>Dei dici posset. Secundo, quia derogat veritati humanitatis Christi. Cum enim
<lb/>omnis forma determinatam materiam requirat, si corpus Christi formaretur ex
<lb/>materia alterius generis ab illa materia de qua formatur corpus alterius hominis,
<lb/>non esset corpus eiusdem speciei cum corporibus aliorum hominum; et ita
<lb/>homo aequivoce diceretur, cum sit essentialis pars hominis.
<pb n="vol. 5, p. 214"/>
<lb/>Alius error fuit dicentium, quod caro Christi secundum quod in parentibus erat,
<lb/>infecta non fuit. Dicunt enim, quod peccante Adam, Deus conservavit in illo aliquid
<lb/>incorruptum et non infectum, per quod humana natura sanari posset: et
<lb/>hoc quidem transfusum est sine aliqua infectione usque ad beatam Virginem, et
<lb/>exinde formatum est corpus Christi. Hoc autem erroneum reputatur praecipue
<lb/>propter duo. Primo, quia secundum hanc positionem Christus non esset vere
<lb/>filius Virginis, nec vere ex stirpe alicuius patrum progenitus, nisi solum ex
<lb/>Adam: illa enim pars quae incorrupta in humana natura remansit in hominibus
<lb/>aliis ab Adam, fuisset quasi extraneum ab eis, soli autem Adae connaturale
<lb/>quantum ad primum statum. Secundo, quia tollitur congruus satisfactionis
<lb/>ordo. Sicut enim non erat decens ut pro Adam et eius successione corrupta aliquis
<lb/>satisfaceret qui ex illo genere non esset; ita etiam non esset congruum ut
<lb/>naturam infectam satisfaciendo sanaret Dei Filius, nisi hoc ipsum quod prius
<lb/>infectum fuerat, assumpsisset.
<lb/>Et ideo dicendum est, quod caro Christi, secundum quod fuit in patribus, et
<lb/>etiam in ipsa beata Virgine, peccato infecta fuit antequam assumeretur; sed in
<lb/>ipsa assumptione ab omni infectione peccati purgata est, ut secundum quod est
<lb/>actu caro Christi, in ea nihil maculae inveniatur.
<lb/>AD OBIECTA
<lb/>Ad primum ergo dicendum, quod Christus dicitur de caelo venisse, non ratione
<lb/>naturae assumptae, quasi anima vel corpus eius prius in caelo fuerit assumpta,
<lb/>et postmodum per uterum Virginis ad nos pervenerit; sed quantum ad personam
<lb/>assumentem, quae quidem de caelo ad nos venisse dicitur, non loci mutatione,
<lb/>sed visibilis naturae assumptione.
<lb/>Ad secundum dicendum, quod Christus dicitur primitias nostrae carnis assumpsisse,
<lb/>non secundum identitatem rei, ut scilicet natura carnis quam assumpsit,
<lb/>semper in conditione primi status remanserit, sed quantum ad similitudinem;
<lb/>quia caro assumpta, prout consideratur actu caro Christi, sine infectione culpae
<lb/>fuit, sicut et caro primi hominis ante peccatum, ut Magister in littera exponit.
<lb/>Ad tertium dicendum, quod caro Christi in Abraham non fuit ut medicina vulneris
<lb/>in actu, sed solum in potentia, secundum scilicet quod ex eo propagari poterat
<lb/>illa caro ex qua medicina nostri vulneris facta est: et ideo non oportet quod
<lb/>fuerit ibi actu sine infectione vulneris, sed solum in potentia secundum ordinem
<lb/>quo caro Christi ex ea propaganda erat.
<lb/>Ad quartum dicendum, quod aliquod corruptum est reparabile dupliciter. Vel
<lb/>secundum potentiam passivam tantum; et sic oportet ut remaneat in eo aliquid
<lb/>non corruptum, idest non per corruptionem annihilatum, sicut dicitur contrarium
<lb/>corrumpi per adventum contrarii: oportet enim subiectum remanere cum
<lb/>possibilitate ad salutem quae recuperanda est. Vel secundum potentiam passivam
<lb/>et activam simul, sicut homo infirmus curabilis est quandoque virtute activa
<lb/>naturae suae; et quia idem non patitur a seipso, necesse est ut in eo quod sic
<lb/>reparabile est, sit aliqua pars non corrupta, nec corruptioni subiecta, sicut cor.
<pb n="vol. 5, p. 216"/>
<lb/>Dicendum est ergo quod humana natura non erat reparabilis nisi secundum
<lb/>potentiam passivam tantum; et ideo non oportuit quod in ipsa remaneret aliqua
<lb/>pars corruptioni non subiecta; sed sufficit quod in ea remanserit id quod naturae
<lb/>est cum possibilitate ad reparationem, subiectum tamen corruptioni.
<lb/>Ad quintum dicendum, quod caro Christi actu existens caro Christi, nullo modo
<lb/>fuit infecta; eius enim emundatio a praecedenti infectione saltem intellectu praecedit
<lb/>assumptionem; unde in divinam sapientiam nihil inquinatum incurrere potuit.
<lb/>ARTICULUS 2
<lb/><hi rend="bold">Utrum caro Christi fuit in antiquis patribus secundum quantitatem determinatam</hi>
<lb/><hi rend="bold">Ad secundum sic proceditur.</hi>
<lb/>1. VIDETUR, quod caro Christi fuerit in antiquis patribus secundum aliquid
<lb/>demonstrabile determinatum. Ut enim in littera ex Augustino habetur, caro
<lb/>Christi fuit in Abraham secundum corpulentam substantiam. Sed corpulenta
<lb/>substantia nominat aliquid determinatum demonstrabile. Ergo per hunc modum
<lb/>fuit caro Christi in Abraham et in aliis.
<lb/>2. Praeterea, in formatione corporis Christi duo inveniuntur: scilicet ratio formationis,
<lb/>quae est principium activum in conceptione, et materia de qua corpus
<lb/>Christi formatum est. Sed ratio formationis non descendit ab Adam, ut
<lb/>Augustinus dicit, sed desuper venit: quia «quod in ea
<lb/>natum est, de Spiritu Sancto est»; Matth. 1, 20. Si ergo ista materia determinata
<lb/>in Adam vel Abraham non fuerit, ullo modo corpus Christi ex primis parentibus
<lb/>non venit: quod est inconveniens, quia non pertineret ad eum satisfacere
<lb/>pro peccato Adae, sicut dictum est. Ergo oportet carnem Christi fuisse in
<lb/>Abraham et Adam secundum materiam determinatam.
<lb/>3. Praeterea, si haec materia determinata ex qua corpus Christi formatum est non
<lb/>fuit in Adam, hoc non potest esse, nisi quia ex alimento sumpta est. Alimentum
<lb/>autem extraneum est a natura humana. Ergo caro Christi non est vere de natura
<lb/>humana: quod haereticum est. Videtur ergo quod materia carnis Christi non sit ex
<lb/>superfluo alimenti sumpta, sed ex primis parentibus descenderit.
<lb/>4. Praeterea, maior est convenientia quae est secundum identitatem rei quam
<lb/>quae est secundum proportionem principii ad principiatum. Sed si materia corporis
<lb/>Christi ex superfluo alimenti sumpta est, realiter fuit quandoque materia cibi
<lb/>comesti. Non autem potest dici, quod realiter fuerit in avo vel proavo; etsi forte
<lb/>dicatur, quod ibi fuerit sicut principiatum est virtute in suo principio. Ergo maior
<lb/>esset convenientia carnis Christi ad animalia, quorum carnes in cibum sumptae
<lb/>sunt, quam ad Adam vel Abraham; quod est inconveniens. Ergo idem quod prius.
<pb n="vol. 5, p. 218"/>
<lb/>5. Praeterea, illud quod in se mundum est, non est natum inficere aliud contraria
<lb/>infectione. Sed beata Virgo mundata fuit per primam sanctificationem ab
<lb/>originali infectione. Ergo virtute animae eius nutrimentum assumptum infici
<lb/>non potuit, nec alias infectum erat tali infectione quae extra humanam naturam
<lb/>non invenitur. Ergo caro Christi non in beata Virgine peccato subiacuisset;
<lb/>quod est erroneum, ut dictum est. Ergo caro Christi ex superfluo alimenti non
<lb/>fuit materialiter; et sic idem quod prius.
<lb/>SED CONTRA, Christus non aliquo modo fuit in parentibus quo alii homines ibi
<lb/>non fuerunt; sed e converso alii homines aliquo modo ibi fuerunt quo Christus
<lb/>non fuit. Sed alii homines non fuerunt in primis parentibus secundum materiam
<lb/>determinatam. Ergo nec Christus in eis hoc modo fuit. Probatio mediae. Alii
<lb/>homines non descendunt a suis parentibus nisi mediante semine. Semen autem,
<lb/>ut probat Philosophus, non est aliquid decisum quod fuerit
<lb/>actu pars, sed est superfluum alimenti, quod est potentia totum. Ergo aliorum
<lb/>hominum materia non fuit determinate in Adam quasi actu pars eius existens.
<lb/>Praeterea, generatio secundum naturam in infinitum possibilis est secundum
<lb/>naturam, hoc modo quod homo ex homine generetur. Si ergo aliqua materia
<lb/>determinata sumatur ex qua omnis caro decisa sit, oportet quod infinitorum
<lb/>materia in aliquo finito fuerit. Hoc autem est impossibile. Ergo impossibile est
<lb/>quod omnium hominum caro et Christi fuerit in Adam secundum determinatam
<lb/>vel signatam materiam. Quod autem impossibile sit, sic probatur. Cuiuslibet rei
<lb/>naturalis materia determinatam quantitatem exigit; non enim in quacumque
<lb/>parva materia potest induci quaecumque forma. Sed infinita non possunt esse
<lb/>in aliquo finito, nisi secundum quantitatem non determinatam accipiantur divisione
<lb/>facta, sed semper secundum eamdem proportionem, ut scilicet totius
<lb/>sumatur dimidium, et dimidii dimidium, et sic in infinitum: sic enim secundum
<lb/>eamdem proportionem secundo acceptum erit alterius quantitatis quam primo
<lb/>acceptum. Ergo impossibile est quod infinitorum corporum naturalium materia
<lb/>sumatur ex aliquo uno finito in actu.
<lb/>Praeterea, in omni generatione naturale agens univocum inducit formam suam
<lb/>in materiam quae prius tali formae subiecta non erat, sicut ignis in materiam
<lb/>aeris, quae prius formae ignis subiecta non erat. Sed si materia ex qua ille
<lb/>homo formatur secundum aliquid signatum in Adam fuerit, et in ceteris parentibus;
<lb/>nunquam eius materia fuisset humanae naturae non subiecta. Ergo iste
<lb/>modus generationis non esset conveniens secundum viam generationis naturalis:
<lb/>et sic idem quod prius.
<pb n="vol. 5, p. 220"/>
<lb/><hi rend="bold">Solutio</hi>
<lb/>Respondeo dicendum, quod circa hoc sunt duae opiniones. Una opinio dicit,
<lb/>quod caro Christi et omnium aliorum hominum fuit in Adam secundum determinatam
<lb/>materiam hoc modo quod aliqua pars corporis Adae fuit de qua per multiplicationem
<lb/>quamdam omnium hominum corpora formata sunt, aut sine permixtione
<lb/>alicuius extranei, ut quidam dicunt, aut permixto illi materiae aliquo
<lb/>quod ex alimento conversum est: et de hoc qualiter improbabile videatur, in
<lb/>2 lib., dist. 30, qu. 2, art. 2 et 3, dictum est.
<lb/>Alia opinio est (quae probabilior videtur), quod alii homines non fuerunt in
<lb/>primo parente nisi secundum materiam originalem; et Christus hoc modo in
<lb/>primis parentibus fuit. Sed in hoc differt, quod alii homines fuerunt in primo
<lb/>parente secundum rationem seminalem, Christus autem non: quod sic videri
<lb/>potest. In his qui per concubitum generantur, duo concurrunt ad formationem
<lb/>corporis: scilicet principium activum, quod est in semine, quod ratio seminalis
<lb/>dicitur: aliud autem est materia ex qua corpus formatur, quam mater ministrat:
<lb/>utrumque autem horum originaliter reducitur in primum parentem. Quod enim
<lb/>in semine patris sit virtus activa ad conceptionem corporis humani, est per virtutem
<lb/>naturae humanae, quam pater prolis procreandae a suo patre accepit, et
<lb/>ille ab alio, et sic usque ad Adam. Et sic patet quod ratio seminalis eorum qui
<lb/>sunt ex semine viri concepti, originaliter ab Adam descendit. Similiter etiam
<lb/>materia quam mater ministrat, oportet quod sit praeparata per virtutem generativam
<lb/>eius: rei enim generatio naturalis requirit materiam propriam et determinatam:
<lb/>virtus autem generativa ipsius matris originaliter ab Adam descendit,
<lb/>sicut et virtus generativa viri; et ideo illi qui ex mare et femina generantur,
<lb/>descendunt originaliter ab Adam et secundum rationem seminalem, et secundum
<lb/>materiam: et quia unus modus «essendi in» est secundum quod dicitur
<lb/>effectus esse in sua causa efficiente, ut dicitur 4 Phys.; ideo homines
<lb/>sic concepti dicuntur fuisse in Adam et secundum rationem seminalem, et
<lb/>secundum materiam originalem.
<lb/>In conceptione autem Christi virtus activa non fuit nisi Spiritus Sanctus; materia
<lb/>autem est per Virginem ministrata debito modo praeparata. Unde patet quod
<lb/>originaliter materia corporis Christi descendit ab Adam, non autem ratio activa
<lb/>in conceptione eius ab Adam descendit originaliter; et ideo Christus fuit in
<lb/>Adam secundum materiam originalem, sed non secundum rationem seminalem.
<lb/>AD OBIECTA
<lb/>Ad primum ergo dicendum, quod cum dicitur Christus fuisse in Adam secundum
<lb/>corpulentam substantiam, non est intelligendum quod in Adam fuerit per
<lb/>modum corpulentae substantiae; sed quia ipsa corpulenta substantia corporis
<lb/>Christi aliquo modo fuerit in Adam sicut in originali principio.
<pb n="vol. 5, p. 222"/>
<lb/>Ad secundum dicendum, quod materia corporis Christi, non autem ratio conceptionis
<lb/>eius, fuit in Adam: non tamen materia illa fuit in Adam in actu, quasi
<lb/>aliqua determinata pars eius, sed virtute tantum, sicut res dicitur esse in suo
<lb/>principio effectivo unius speciei.
<lb/>Ad tertium dicendum, quod materia corporis Christi assumpta est ex eo quod
<lb/>de cibis a beata Virgine sumptis in purissimos sanguines eius conversum est.
<lb/>Alimentum autem quamvis in principio sit extraneum et dissimile, tamen in fine
<lb/>est conveniens et simile, ut in 2 de Anima dicitur; unde non
<lb/>sequitur quod materia corporis Christi sit extranea humanae naturae.
<lb/>Ad quartum dicendum, quod similitudo et convenientia, magis attenditur secundum
<lb/>formam quam materiam; ut si ignis generet ex aere ignem, ignis generatus
<lb/>magis convenit cum igne generante, cum quo convenit secundum formam,
<lb/>quam cum aere ex quo materialiter generatus est. Similiter etiam materia corporis
<lb/>Christi magis convenit cum beata Virgine et aliis patribus, quorum virtute
<lb/>effecta est propria materia corporis humani, quam cum rebus illis quae in
<lb/>cibum sumptae sunt.
<lb/>Ad quintum dicendum, quod per primam sanctificationem, ut supra dictum est,
<lb/>beata Virgo a fomite mundata fuit secundum quod inclinat ad actus personales,
<lb/>non autem remota est illa inclinatio secundum quam fomes est infectivus naturae:
<lb/>sed hoc factum est per secundam sanctificationem, ut quidam dicunt; et
<lb/>ideo illud quod erat in beata Virgine ut ordinatum ad propagationem naturae,
<lb/>peccato obnoxium erat; quamvis erat a peccato mundatum, secundum quod ad
<lb/>personam pertinebat.
<lb/>ARTICULUS 3
<lb/><hi rend="bold">Utrum solus Christus in Abraham non fuerit decimatus</hi>
<lb/><hi rend="bold">Ad tertium sic proceditur.</hi>
<lb/>1. VIDETUR, quod nullus qui de stirpe Abrahae descendit, in ipso decimatus sit.
<lb/>Quia, ut dicit Augustinus, quod in eo decimabatur,
<lb/>curabatur. Sed nullus in parentibus curari vel sanctificari potest, ut supra dictum
<lb/>est. Ergo nullus in Abraham decimari potuit.
<lb/>2. Praeterea, sicut post tempora Abrahae in illis qui ex eius stirpe descenderunt,
<lb/>valuit circumcisio ad peccati originalis curationem; ita etiam ante ipsius
<lb/>tempora valuit ad idem virtus sacrificiorum, decimarum, et oblationum, ut dicit
<lb/>Gregorius in Moral.. Sed quando Abraham circumcisus est, non propter
<lb/>hoc aliquis de stirpe eius descendens circumcisus fuit: alias eos non oportuisset
<lb/>iterum circumcidi. Ergo nec Abraham dante decimas, eius filii decimati sunt.
<pb n="vol. 5, p. 224"/>
<lb/>3. Praeterea, decimari aut est decimas dare, aut ad decimas obligari, aut decima
<lb/>parte privari, sicut dicitur granum decimatum a quo iam decima pars ablata est.
<lb/>Sed primo modo non potest dici quod aliquis in patre suo decimetur. Dare enim
<lb/>decimas est quidam actus personalis. Sed actus personales non transfunduntur a
<lb/>parentibus in filios, sicut nec peccata actualia. Ergo Abraham dante decimas,
<lb/>non propter hoc filius eius decimatus est quasi dans decimas. Similiter nec
<lb/>secundo modo. Levitae enim et Sacerdotes veteris legis ab Abrahae stirpe
<lb/>descenderunt, qui tamen ad decimas dandum non obligabantur, sed eas a populo
<lb/>accipiebant. Ergo nec sic omnes filii Abrahae praeter Christum in ipso decimati
<lb/>sunt, quasi ad decimas obligati. Similiter nec tertio modo. Quia decimatio respicit
<lb/>id quod est in actu distinctum; unde triticum non potest esse decimatum ex
<lb/>hoc quod semen decimatum fuit. Sed filii Abrahae non erant in eo actu distincti,
<lb/>sed tantum virtute. Ergo nullo modo in eo decimari potuerunt.
<lb/>4. SED CONTRA est, quod Apostolus, ad Heb. 7, dicit, et in littera ex verbis
<lb/>Augustini habetur.
<lb/>5. Praeterea, decimatio quoddam signum servitutis divinae est, cum ad latriam
<lb/>pertineat. Sed proles in parente ad servitutem obligatur: servi enim sunt filii, si ex
<lb/>servis parentibus nascantur. Ergo Abraham dante decimas, filii eius decimati sunt.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod etiam Christus in Abraham decimatus sit. Christus
<lb/>enim non habet habitudinem ad Abraham nisi mediante beata Virgine. Sed
<lb/>beata Virgo fuit in Abraham decimata. Ergo et Christus.
<lb/>2. Praeterea, decimatio convenit filiis Abrahae ex eo, ut in littera habetur,
<lb/>ratione peccati originalis: quia per concupiscentiam ex eo propagandi erant.
<lb/>Sed caro Christi in Abraham fuit peccato obnoxia, ut in littera dicitur. Ergo et
<lb/>in eo Christus decimatus fuit.
<lb/>3. Praeterea, decimatio est quidam actus figuralis. Sed Christus videtur maxime
<lb/>per decimam figurari ratione perfectionis Christi, quae denario competit.
<lb/>Ergo Christus praecipue in Abraham fuit decimatus.
<lb/>SED CONTRA, Apostolus, Heb. 7, praefert sacerdotium Christi sacerdotio Aaron
<lb/>per hoc quod Levi ex cuius stirpe Aaron descendit, Abraham dante decimas
<lb/>decimatus est. Sed Christus in hoc nihil amplius haberet quam Aaron, si in
<lb/>Abraham similiter decimatus esset. Ergo nullo modo in eo decimatus fuit.
<lb/>Praeterea, quod multiplicatur miraculose, et non virtute naturae, non est decimabile,
<lb/>ut patet 4 Regum 4: quia Elisaeus non praecepit viduae, ut de oleo quod
<lb/>miraculose multiplicatum erat, decimas daret. Sed caro Christi ex Abraham
<lb/>miraculose propagata est. Ergo Christus in Abraham decimatus non fuit.
<pb n="vol. 5, p. 226"/>
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum, ad primam quaestionem, quod illi qui ex Abraham per
<lb/>concubitum descenderunt, in Abraham decimati sunt; Christus autem in eo
<lb/>decimatus non est. Cuius ratio est, quia decimatio non tantum erat actus moralis,
<lb/>sed etiam figuralis; est enim actus moralis secundum hoc quod pars quaedam
<lb/>terrae nascentium, et aliorum, in usum ministrorum Dei et pauperum conferebatur,
<lb/>ut esset cibus in domo Domini, ut habetur Malach. 3. Actus autem
<lb/>figuralis est secundum hoc quod figurat imperfectionem in eo qui decimas dat,
<lb/>qui perfectionem ab eo cui dat expectat. In numero enim denario est quaedam
<lb/>perfectionis ratio, secundum quod limes quidam est; unde novenarius imperfectionem
<lb/>signat, secundum quod a denario deficit; et ideo qui decimas dat, in hoc
<lb/>quod novem sibi retinet, et decem alteri dat, confitetur se imperfectum esse, et
<lb/>perfectionem ab altero expectare; et inde est quod etiam decimatio quodammodo
<lb/>actus sacramentalis erat, secundum quod dicta realis confessio ex fide
<lb/>Mediatoris procedebat, per cuius perfectionem ablata est humani generis
<lb/>imperfectio quae erat per originale peccatum; hoc enim figurabat remedium
<lb/>quod contra originale peccatum praestabat per modum sacramenti.
<lb/>Illa ergo decimatio qua Abraham decimas dedit ostendens se liberatore indigere,
<lb/>ad illos tantum pertinet ex eius stirpe descendentes qui imperfectionem originalis
<lb/>peccati ex eo traxerunt, ut similiter sicut ipse liberationem ab alio
<lb/>expectarent. Non autem originale peccatum ab eo traxerunt nisi qui per concubitum
<lb/>ex eo descenderunt; solum enim hi naturam humanam ab eo sicut a principio
<lb/>activo acceperunt. Unde et in eo secundum rationem seminalem fuisse
<lb/>dicuntur: et propter hoc etiam simul cum natura, naturae vitium contraxerunt
<lb/>ab Adam vel Abraham. Christus vero ab Adam vel Abraham non per concubitum
<lb/>descendens materiam humanae naturae ab eis habuit, quae virtute Spiritus
<lb/>Sancti in humanam naturam formata est; et ideo non contraxit originale peccatum;
<lb/>et ideo non potuit figurari ut imperfectionem habens, et liberatore indigens;
<lb/>et propter hoc non est decimatus in Abraham.
<lb/>AD OBIECTA
<lb/>Ad primum ergo dicendum, quod in verbo Augustini hoc quod dicit, «curabatur»,
<lb/>non designat curationem in actu; sed curationis necessitatem: qui enim
<lb/>sic in eo erant ut curatione indigerent, in eo decimati sunt.
<lb/>Ad secundum dicendum, quod nullus dicitur circumcidi nisi secundum quod
<lb/>actu aliquid patitur. Decimari autem dicitur aliquis etiam secundum praefigurationem.
<lb/>Unde non est simile de decimatione et circumcisione.
<pb n="vol. 5, p. 228"/>
<lb/>Ad tertium dicendum, quod decimari nullo horum modorum accipitur: sed decimari
<lb/>nihil aliud est, prout hic accipitur, quam praefigurari liberatione indigere.
<lb/>Hoc autem praefigurabatur in Abraham dante decimas de omnibus qui peccatum
<lb/>originale ab eo contracturi erant, sicut ipse a suis parentibus contraxerat,
<lb/>ut eadem ratione imperfectio liberatione indigens in illis figuraretur qua in se
<lb/>esse per decimarum collationem confitebatur.
<lb/>Quartum et quintum concedimus.
<lb/><hi rend="bold">Solutio II</hi>
<lb/>Ad secundam quaestionem dicendum, quod Christus nullo modo in Abraham
<lb/>decimatus fuit: cuius ratio patet ex praedictis.
<lb/>AD OBIECTA
<lb/>Ad primum ergo dicendum contra hoc obiectum, quod quia Christus non
<lb/>descendit ab Abraham nisi mediante beata Virgine; ideo sicut descendit a beata
<lb/>Virgine, ita descendit ab Abraham; unde cum a beata Virgine descenderit non
<lb/>per concubitum, nec ab Abraham per concubitum descendit; quamvis beata
<lb/>Virgo ab Abraham per concubitum descenderit. Unde non sequitur quod si
<lb/>beata Virgo in Abraham decimata fuit, in eo Christus decimatus fuerit.
<lb/>Ad secundum dicendum, quod id quod est in potentia, potest praefigurari mundum
<lb/>vel immundum. Esse autem mundum vel immundum non convenit nisi rei
<lb/>actu existenti. Quia ergo quod in Abraham actu erat, totum peccato subiacebat;
<lb/>ideo caro Christi in Abraham peccato obnoxia fuit. Quia vero ex Abraham caro
<lb/>Christi non sic propaganda erat ut ex eo infectionem originalem contraheret;
<lb/>ideo in eo Christus decimatus esse non dicitur; cum decimatio, inquantum figurale
<lb/>quoddam est, referri possit etiam ad illud quod virtute erat in Abraham.
<lb/>Ad tertium dicendum, quod decima pars quae Deo redditur, non dicitur proprie
<lb/>decimari; sed magis novem partes, a quibus decima separatur; et ideo Christus
<lb/>per decimam signatus decimari non dicitur, sed alii imperfectionem contrahentes
<lb/>per novenarium designati.
<lb/>Alia duo concedimus.
<pb n="vol. 5, p. 230"/>
<lb/><hi rend="bold">QUAESTIO 5</hi>
<lb/>Deinde quaeritur de propagatione carnis Christi ex matre eius; et circa hoc
<lb/>quaeruntur tria: 1. De materia ex qua conceptum est corpus eius; 2. De tempore
<lb/>conceptionis; 3. De sanctificatione concepti.
<lb/>ARTICULUS 1
<lb/><hi rend="bold">Utrum corpus Christi fuerit ex purissimis Virginis sanguinibus</hi>
<lb/><hi rend="bold">Ad primum sic proceditur.</hi>
<lb/>1. VIDETUR, quod corpus Christi non fuerit formatum solum ex purissimis sanguinibus
<lb/>Virginis, sicut Damascenus dicit. Eorum enim quae
<lb/>specie conveniunt, est materia eiusdem rationis: quia forma naturalis materiam
<lb/>determinatam requirit. Sed aliorum hominum materia est ex eo quod ex viro et
<lb/>muliere deciditur. Cum ergo Christus, inquantum homo, fuerit eiusdem speciei
<lb/>cum aliis hominibus, videtur quod corpus eius non solum ex sanguinibus matris
<lb/>Virginis formatum sit.
<lb/>2. Praeterea, ad Rom. 1, 3, dicitur: «Factus est ei ex semine David secundum
<lb/>Carnem». Sed id ex quo fit aliquid, est materia eius. Ergo materia corporis
<lb/>Christi non est sanguis, sed semen.
<lb/>3. Praeterea, in collecta dicitur, quod Deus Verbum
<lb/>suum de Virgine carnem sumere voluit. Sed de illo corpus Christi formatum est
<lb/>quod de Virgine sumpsit. Ergo corporis Christi materia non est sanguis, sed caro.
<lb/>4. Praeterea, ut in 2 de Generat. dicitur, quae magis conveniunt,
<lb/>facilius invicem transmutantur. Sed magis convenit cum carne caro quam sanguis.
<lb/>Ergo convenientius est dicere corpus Christi ex carne Virginis formatum
<lb/>esse quam ex eius sanguine.
<lb/>5. Praeterea, generativa non operatur nisi ex eo quod residuum est nutritivae
<lb/>virtuti; cum nutritiva generativae deserviat. Sanguis autem non est residuum ab
<lb/>opere nutritivae; immo est quo nutritiva indiget in via existens ad nutriendum
<lb/>membra. Ergo sanguis non potest esse materia a virtute generativa ministrata
<lb/>ad conceptionem prolis: et sic idem quod prius.
<lb/>SED CONTRA est quod dicit Damascenus, quod divina sapientia ex purissimis
<lb/>sanguinibus Virginis carnem sibi copulavit.
<lb/>Praeterea, corpus Christi non est formatum nisi ex materia quam Virgo ministravit,
<lb/>talem in natura qualem aliae matres ministrant ad conceptum prolis.
<lb/>Sed, ut in 15 de Animalibus dicitur, materia ex qua corpus
<lb/>conceptum formatur, quam mater ministrat, est sanguis, qui menstruum dicitur.
<lb/>Ergo et corpus Christi ex sanguine formatum est.
<pb n="vol. 5, p. 232"/>
<lb/><hi rend="bold">Solutio</hi>
<lb/>Respondeo dicendum, quod circa materiam de qua corpus hominis formatum est,
<lb/>variae sunt opiniones. Quidam enim dicunt, quod corpus humanum formatur ex
<lb/>commixtione seminum, scilicet matris et patris simul, cum sanguine menstruo; ita
<lb/>quod totum hoc sit materia corporis. Hoc autem Philosophus, in 15 de Animalibus,
<lb/>multipliciter destruit, ostendens, quod id quod ex viro descendit, non est
<lb/>materia humani corporis, sed solum principium activum, et per rationem, et experimenta
<lb/>sensibilia, quae magis in rebus naturalibus faciunt fidem: et hoc patet
<lb/>inspicienti verba eius. Similiter etiam ostendit quod semen mulieris nihil facit ad
<lb/>generationem; unde etiam et quaedam mulieres concipiunt sine hoc quod seminent.
<lb/>Sed sanguis qui menstruum dicitur, est in mulieribus loco seminis in viris.
<lb/>Et secundum hanc Philosophi opinionem convenientissime potest salvari partus
<lb/>Virginis, si ad conceptionem humani corporis non nisi sanguis mulieris materialiter
<lb/>requiritur: non enim credendum est quod materiae corporis Christi,
<lb/>quod sine semine viri conceptum est, aliquid defuerit quod materialiter ad formationem
<lb/>humani corporis requiratur. Constat etiam omnibus virginitatem
<lb/>matris confitentibus, absque omni humano semine conceptionem illam peractam
<lb/>esse. Et ideo materia ex qua corpus formatur, et in Christo et in aliis hominibus
<lb/>est sanguis per virtutem generativam matris praeparatus. Ille enim sanguis
<lb/>in mulieribus est sicut semen in viris; unde et in eodem tempore hoc in
<lb/>viris et illud in mulieribus incipit, scilicet apud ortum pilorum, et aliorum accidentium
<lb/>quae sunt signa pubertatis. Sed quia in muliere est calor generativae
<lb/>deserviens diminutus respectu caloris viri, ideo non potest in mulieribus superfluum
<lb/>alimenti ad tantam digestionem perduci sicut in viris: propter quod remanet
<lb/>in forma sanguinis, sicut deficiens a completa digestione seminis; unde
<lb/>accidit in aliquo multum coeunte ut sanguinem loco seminis emittat, ut in 15 de
<lb/>Animalibus dicitur; quasi natura non sufficiat ad tantum seminis
<lb/>digerendum quantum incontinentia quaerit.
<lb/>AD OBIECTA
<lb/>Ad primum ergo dicendum, quod secundum Philosophum in 15 et 16 de
<lb/>Animalibus, illud quod a viro emittitur, non efficitur
<lb/>materia in generatione, sed tantum activum; unde relinquitur quod ex solo sanguine
<lb/>mulieris materialiter corpus humanum formetur, tam in Christo quam in
<lb/>aliis hominibus.
<lb/>Ad secundum dicendum, quod Christus ex semine David dicitur factus secundum
<lb/>carnem, non sicut ex immediata materia; sed quia materia ex qua corpus
<lb/>Christi formatum est, originaliter ex semine David descendit.
<lb/>Ad tertium dicendum, quod assumptio habet duos terminos, scilicet a quo, et in
<lb/>quem. Dicitur ergo Dei Verbum ex Virgine carnem assumpsisse, non quantum ad
<lb/>terminum a quo, quasi prius esset in specie carnis quam assumeretur; sed quantum
<lb/>ad terminum ad quem: quia materia illa simul assumpta est et in carnem formata.
<pb n="vol. 5, p. 234"/>
<lb/>Ad quartum dicendum, quod quamvis caro cum carne magis conveniat secundum
<lb/>similitudinem speciei; tamen sanguis, ex quo formatur corpus, magis convenit
<lb/>cum carne et reliquis partibus corporis secundum proportionem potentiae
<lb/>ad actum, quam caro cum carne; sanguis enim ille est potentia totum, secundum
<lb/>potentiam passivam, sicut et semen est potentia totum secundum potentiam
<lb/>activam; caro autem non est potentia totum, cum sit actu pars ultimum complementum
<lb/>habens iam per ultimam digestionem. Haec autem convenientia praecipue
<lb/>requiritur ad hoc quod aliquid ex aliquo fiat: domus enim facilius construitur
<lb/>ex caemento et lapidibus specie differentibus, quam ex alia domo eiusdem
<lb/>speciei; ex qua domus construi non potest, nisi in lapides resolvatur.
<lb/>Ad quintum dicendum, quod sanguis qui humani corporis materia ponitur, non
<lb/>est absolute talis qualis per actum nutritivae generatur ex cibo; sed hoc quod
<lb/>de illo sanguine residuum est ab ultima digestione nutritiva, in feminis generativae
<lb/>ministrat, quae ipsum praeparat, ut sit debita materia corporis humani.
<lb/>ARTICULUS 2
<lb/><hi rend="bold">Utrum conceptio corporis Christi fuerit subito, vel successive</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod conceptio corporis Christi non fuerit subito, sed successive
<lb/>completa. Hebr. 2 dicitur, quia Christus debuit per omnia fratribus similari. Sed
<lb/>alii homines, qui fratres eius dicuntur ibidem, successive concipiuntur. Ergo et
<lb/>Christi conceptio debuit esse successiva.
<lb/>2. Praeterea, tempus generationis cuiuslibet rei est determinatum secundum
<lb/>speciem suam, ut ex 2 de Generatione haberi potest. Sed Christus fuit
<lb/>eiusdem speciei cum aliis hominibus. Ergo sicut aliorum hominum generatio
<lb/>determinato tempore perficitur, ita et Christi.
<lb/>3. Praeterea, ut in 2 de Anima dicitur, cuicumque rei naturali debetur
<lb/>determinata magnitudo. Sed corpus Christi non potuit in principio conceptionis
<lb/>suae habere tantam magnitudinem quantum naturae hominis debetur: alias
<lb/>tempore illo non crevisset in utero Virginis in quo alii crescunt, vel minori tempore
<lb/>a Virgine portatus esset quam alii homines portantur; quod non tenet
<lb/>ecclesia. Ergo in principio suae conceptionis nondum erat in specie humana, in
<lb/>qua fuit in termino conceptionis. Ergo principium conceptionis est aliud a termino
<lb/>eius. Omnis autem mutatio quae habet prius et posterius, est successiva.
<lb/>Ergo conceptio Christi fuit successiva.
<pb n="vol. 5, p. 236"/>
<lb/>4. Praeterea, corpus Christi ex Virginis sanguinibus formatum est. Aut ergo in
<lb/>eodem instanti fuit sanguis et caro; et sic eadem materia simul erit sub duabus
<lb/>formis substantialibus disparatis, quod est impossibile: aut in alio et in alio
<lb/>instanti. Sed inter quaelibet instantia est tempus medium, ut in 6 Physic.
<lb/>probatur. Ergo conceptio Christi tempore mensuratur, et non est subito
<lb/>peracta.
<lb/>5. Praeterea, concipi est quoddam fieri, sicut conceptum est quoddam factum
<lb/>esse. Nihil autem in permanentibus simul fit et factum est: alias simul aliquid
<lb/>esset et non esset: quod enim fit in permanentibus non est: quod autem factum
<lb/>est, iam est. Ergo in carne Christi non simul fuit concipi et conceptum esse: et
<lb/>sic fuit ibi prioris et posterioris successio.
<lb/>SED CONTRA: conceptionis principium esse non potuit antequam conceptionis
<lb/>activum in Virgine esset. Sed conceptionis activum fuit in ipsa divina sapientia,
<lb/>quae ex sanguinibus Virginis carnem sibi copulavit, ut dicit Damascenus.
<lb/>Ergo non potuit prius conceptio incipere quam in uterum Virginis divina
<lb/>sapientia descendisset. Sed, sicut dicit Gregorius in Moral.,
<lb/>Spiritu adveniente, mox Verbum in utero, mox intrat Verbum caro factum. Ergo
<lb/>conceptio carnis incipere non potuit antequam caro esset. Sed ad speciem carnis
<lb/>terminata est conceptio. Ergo non prius incepit conceptio quam terminata
<lb/>esset; et ita sine successione fuit.
<lb/>Praeterea, conceptio Christi facta est virtute divina, quae infinita est. Sed virtutis
<lb/>infinitae est subito suum effectum producere. Ergo conceptio Christi subitanea
<lb/>fuit.
<lb/><hi rend="bold">Solutio</hi>
<lb/>Respondeo dicendum, quod conceptio Christi secundum fidem oportet quod
<lb/>subito facta ponatur: non enim humana natura prius assumpta fuit quam in sua
<lb/>specie perficeretur, cum partes eius non sint assumptibiles nisi ratione totius, ut
<lb/>patet ex dictis in 2 dist., quaest. 2, art. 3, quaestiunc. 1. Proprietates autem et
<lb/>accidentia humanae naturae non dicuntur de Filio Dei ante assumptionem.
<lb/>Ergo quidquid humanum de Filio Dei dicitur, completionem humanae naturae
<lb/>non praecessit. Conceptio autem de Filio Dei dicitur, ut patet in symbolo: «Qui
<lb/>conceptus est de Spiritu Sancto» etc. Ergo oportet ut conceptio in Christo non
<lb/>praecedat tempore completam naturam carnis eius: et ita relinquitur quod
<lb/>simul concipiebatur et concepta est: propter quod oportet illam conceptionem
<lb/>subitaneam ponere, ita quod haec in eodem instanti fuerunt, scilicet conversio
<lb/>sanguinis illius materialis in carnem et alias partes corporis Christi, et formatio
<lb/>membrorum organicorum et animatio corporis organici, et assumptio corporis
<lb/>animati in unitatem divinae personae.
<pb n="vol. 5, p. 238"/>
<lb/>In aliis autem haec successive contingunt, ita quod maris conceptio non perficitur
<lb/>nisi usque ad quadragesimum diem, ut Philosophus in 9 de Animalibus
<lb/>dicit, feminae autem usque ad nonagesimum. Sed in completione corporis
<lb/>masculi videtur Augustinus superaddere sex dies, qui sic distinguuntur, secundum
<lb/>eum in epistola ad Hieronymum. Semen primis
<lb/>sex diebus quasi lactis habet similitudinem; novem diebus vertitur in sanguinem;
<lb/>deinde duodecim diebus solidatur; decem et octo diebus formatur
<lb/>usque ad perfecta membrorum lineamenta; et hinc iam reliquo tempore usque
<lb/>ad tempus partus magnitudine augetur; unde versus:
<lb/>Sex in lacte dies, ter sunt in sanguine terni,
<lb/>Bis seni carnem, ter seni membra figurant.
<lb/>In Christi autem conceptione materia quam Virgo ministravit, statim formam et
<lb/>figuram humani corporis accepit, et animam, et in unitatem divinae personae
<lb/>assumpta est.
<lb/>AD OBIECTA
<lb/>Ad primum ergo dicendum, quod Christus per omnia fratribus assimilari debuit
<lb/>in his quae necessaria erant ad eorum reparationem. Huiusmodi autem sunt ea
<lb/>in quibus veritas humanae naturae consistit, scilicet partes essentiales eius, et
<lb/>proprietates naturales, et passiones quibus opus redemptionis explendum erat.
<lb/>In aliis autem excellere debuit ut hominum Salvator.
<lb/>Ad secundum dicendum, quod determinatum tempus generationis alicui speciei
<lb/>debitum non sequitur veritatem speciei in re generata, sed virtutem generantis
<lb/>in specie illa; et ideo quamvis Christus in veritatem humanae naturae conceptus
<lb/>fuit, quia tamen conceptio illa non est facta per actionem alicuius virtutis
<lb/>humanae, ideo non oportet quod idem tempus debeatur conceptioni Christi
<lb/>quod conceptionibus aliorum.
<lb/>Ad tertium dicendum, quod quantitas determinata alicuius speciei non est
<lb/>determinata secundum aliquid indivisibile; sed habet aliquam latitudinem: quia
<lb/>in specie humana invenitur maior et minor quantitas, et in eodem individuo
<lb/>secundum diversa tempora, et in diversis, ut ad sensum patet. Minimum autem
<lb/>quantitatis in uno individuo est in primo instanti suae figurationis et animationis;
<lb/>quae quantitas adeo parva est quod parum excedit quantitatem formicae,
<lb/>ut dicit Philosophus, quod in quadragesima die
<lb/>muliere pariente abortum, inventum est corpus prolis omnia membra distincta
<lb/>habere, quamvis in quantitate esset sicut magna formica. Maxima autem quantitas
<lb/>in aliquo individuo est in ultimo termino augmenti: et sicut maximum differt
<lb/>in diversis, ita etiam proportionaliter illud minimum.
<lb/>Potuit ergo esse ut corpus Christi in primo instanti conceptionis perfecte figuratum,
<lb/>haberet quantitatem sufficientem suae speciei; minorem tamen quam
<lb/>sibi deberetur in principio suae humanitatis si naturaliter conceptus esset,
<lb/>respectu quantitatis quam habuit in completa aetate proportionaliter aliis
<pb n="vol. 5, p. 240"/>
<lb/>hominibus; ita quod usque ad quadragesimum aut quadragesimum sextum diem
<lb/>crescendo pervenerit usque ad quantitatem illam quae in eo debuit esse minima
<lb/>proportionaliter aliis hominibus; et deinceps crevit sicut et alii homines crescunt;
<lb/>ita quod totum tempus quo in utero matris fuit, augmento corporis eius
<lb/>servivit, quod in aliis servit conversioni, figurationi, animationi, et augmento.
<lb/>Ad quartum dicendum, quod hoc est universaliter verum in quolibet motu continuo,
<lb/>quod non est accipere ultimum instans in quo id quod movetur distet a termino
<lb/>ad quem, quamvis posset accipi primum instans in quo est in termino ad
<lb/>quem, ut patet ex 8 Physic.. Verbi gratia, si aliquid movetur de nigredine
<lb/>in albedinem, in ultimo instanti temporis mensurantis motum illum albedo
<lb/>inest mobili: ultimus etenim terminus temporis respondet ultimo termino motus;
<lb/>sed in omni eo quod de dicto tempore accipitur ante ultimum instans, mobile ab
<lb/>albedine distat. Non est autem accipere ante ultimum instans temporis, secundo
<lb/>ultimum instans; cum inter quaelibet duo instantia sit tempus medium, ut 6
<lb/>Physicorum probatur; unde non est accipere instans in quo id
<lb/>quod fit album, sit non album. Et similiter est in mutationibus, quae quamvis
<lb/>non sint motus, tamen aliquem motum consequuntur; sicut generatio sequitur
<lb/>alterationem, et illuminatio motum localem solis; non est enim accipere ultimum
<lb/>instans in quo id quod fit ignis sit non ignis; neque instans in quo aer qui
<lb/>illuminatur, sit tenebrosus: eo quod terminus a quo in istis mutationibus inest
<lb/>transmutato in toto tempore mensurante motum, cui mutatio non coniungitur
<lb/>sicut terminus, nisi in ultimo instanti illius temporis.
<lb/>Dico ergo, quod conceptio Christi quamvis non sit motus, quia successionem
<lb/>non habet; tamen coniungitur quidam motui locali, saltem motui locali sanguinis
<lb/>materialis ad locum generationis, ubi undique congregatus est; et in ultimo
<lb/>termino illius motus materia illa fuit sub specie corporis Christi; et sic est accipere
<lb/>primum instans in quo corpus Christi fuit; sed in toto tempore praecedenti
<lb/>hoc instans, erat sanguis; unde non est accipere ultimum instans in quo sanguis
<lb/>erat, sed ultimum tempus. Tempus autem continuatur instanti sine hoc quod
<lb/>cadat aliquod medium, sicut nec inter lineam et punctum necesse est medium
<lb/>cadere; unde forma sanguinis et forma corporis Christi continue successerunt
<lb/>sibi in illa materia: neque oportet aliquod medium tempus ponere, ut conceptio
<lb/>successiva iudicetur.
<lb/>Ad quintum dicendum, quod fieri dupliciter potest accipi. Uno modo secundum
<lb/>quod pertinet ad motum praecedentem esse rei quae fieri dicitur; et sic oportet
<lb/>quod fieri rei praecedat duratione factum esse, ut obiectio probat. Alio modo
<lb/>dicitur fieri ipsa terminatio motus, esse inducentis; sicut illuminari signatur per
<lb/>modum fieri, et hoc ipsum quod dicitur terminari; et huiusmodi fieri non praecessit
<lb/>tempore factum esse, nec differt ab eo nisi ratione: hoc enim quod est
<lb/>esse illuminatum, si consideretur secundum se, signatur ut factum esse, ut cum
<lb/>dicitur illuminatum; si autem consideretur prout est aliquid motus praecedentis,
<lb/>scilicet terminus, sic signatur ut in fieri, ut cum dicitur illuminari: et ideo
<pb n="vol. 5, p. 242"/>
<lb/>non est verum hoc dicere nisi in primo instanti in quo motus praecedens terminatur;
<lb/>quamvis semper postea verum sit dicere, hoc factum esse. Sic autem
<lb/>acceptum fieri non oportet quod sit non esse, sed quod sit nunc primo esse; et
<lb/>per hunc modum de Christo verum est dicere, simul concipi et conceptum esse;
<lb/>unde non oportet quod conceptio fuerit successiva.
<lb/>ARTICULUS 3
<lb/><hi rend="bold">Utrum Christo sanctificari conveniat,</hi>
<lb/><hi rend="bold">scilicet ut indigeret sanctificatione</hi>
<lb/><hi rend="bold">Ad tertium sic proceditur.</hi>
<lb/>1. VIDETUR, quod Christo sanctificari non conveniat. Quia, ut dicitur Hebr. 7, 26:
<lb/>«Talis decebat ut esset Pontifex nobis qui non habet necessitatem, quemadmodum
<lb/>sacerdos, prius pro suis delictis hostias offerre, deinde pro populo». Sed
<lb/>Christus sicut venit orare et hostiam offerre pro populo; ita et sanctificare
<lb/>populum. Ergo nec indiguit ut ipse sanctificaretur.
<lb/>2. Praeterea, in quolibet ordine primum movens est immobile. Sed Christus est
<lb/>principium totius humanae sanctificationis. Ergo ipse sanctificatus non est.
<lb/>3. Praeterea, omne quod fit, fit ex contrario: generationes enim, secundum
<lb/>Philosophum, ex contrariis sunt. Sed Christus ab omni peccato,
<lb/>quod sanctitati contrariatur, immunis fuit. Ergo Christus sanctificari non
<lb/>dicitur.
<lb/>4. Si dicatur, quod caro eius antequam esset assumpta, fuit obnoxia peccato, ut
<lb/>in littera dicitur, unde ratione emundationis eius Christus sanctificari dicitur:
<lb/>contra. Hoc nomen «Christus» est hypostasis in duabus naturis subsistentis.
<lb/>Ergo nihil potest dici de Christo quod unionem illam praecesserit. Sed infectio
<lb/>cui in patribus caro eius obnoxia fuerat, solum ante unionem fuit. Ergo ratione
<lb/>illa non potest dici Christus sanctificatus.
<lb/>SED CONTRA est, quod dicitur Ioan. 10, 36: «Quem pater sanctificavit et misit in
<lb/>mundum». Ergo Christus sanctificatus est.
<lb/>Praeterea, Christus dicitur unctus. Sed spiritualis unctio causa est sanctitatis.
<lb/>Ergo et sanctificatus dici potest.
<pb n="vol. 5, p. 244"/>
<lb/><hi rend="bold">Solutio</hi>
<lb/>Respondeo dicendum, quod sanctificari est sanctum fieri. Potest autem aliquis
<lb/>sanctus fieri dupliciter: vel ex sancto, vel ex non sancto. Ex sancto iterum dupliciter:
<lb/>vel ex minus sancto magis sanctum, ut dicitur Ioan. 17, 17: «Pater sanctifica
<lb/>eos in veritate»; Apostoli enim tunc sancti erant: vel secundum continuationem
<lb/>sanctitatis eadem quantitate servata, et hoc modo Christus potest esse sanctificatus,
<lb/>sicut ipse ibidem, 20, dicit: «Ego pro eis sanctifico meipsum»; eo quod continuatio
<lb/>ratione successionis quemdam modum sanctificationis habet. Sed hic
<lb/>modus loquendi non videtur consuetus; unde sic de sanctificatione non loquimur.
<lb/>Ex non sancto etiam dicitur aliquis sanctus fieri dupliciter; vel ex non sancto
<lb/>contrarie aut privative, sicut per gratiam peccator sanctificari dicitur; et hoc
<lb/>modo Christus non potest dici esse sanctificatus, quia non potest accipi cum
<lb/>consistentia subiecti defectus sanctitatis in eo fuisse: simul enim fuit homo et
<lb/>sanctus homo: vel ex non sancto negative: et hoc adhuc distinguendum est:
<lb/>quia vel dicitur ex non sancto sanctus factus ratione creatae sanctitatis, quae
<lb/>hominis est; et sic dicitur Christus sanctus factus, sicut et homo factus: aut
<lb/>ratione sanctitatis increatae; et sic dicitur sanctus factus per modum quo homo
<lb/>dicitur factus Deus; quae vel est falsa, vel minus proprietatis habens quam
<lb/>prima, scilicet, «Deus factus est homo», ut infra, distinct. 7, patebit: et ita concedi
<lb/>potest in aliquo sensu Christum sanctificatum esse.
<lb/>AD OBIECTA
<lb/>Ad primum ergo dicendum, quod sicut Christus non indiguit ut pro se oraret,
<lb/>vel hostias offerret; ita nec indiguit ut hoc modo sanctificaretur quo alios sanctificare
<lb/>venerat, scilicet per purgationem peccatorum. Per hoc tamen non removetur
<lb/>quin ipse a tota Trinitate sanctus sit factus homo, cum prius nec homo,
<lb/>nec sanctus homo fuerit.
<lb/>Ad secundum dicendum, quod primum movens in aliquo ordine mobilium non
<lb/>oportet esse immobile simpliciter, sed immobile secundum idem genus motus;
<lb/>sicut caelum quod est primum alterans, movetur quidem, sed non alteratur: non
<lb/>enim est primum movens simpliciter. Similiter etiam Christus, secundum quod
<lb/>homo, non est primum sanctificans simpliciter, sed Deus Trinitas; est autem primum
<lb/>sanctificans inquantum homo, per modum satisfacientis pro peccato; et
<lb/>sic sanctificatus non est; aliquo tamen modo sanctificatus est.
<lb/>Ad tertium dicendum, quod non oportet omne quod fit, ex contrario fieri, sed
<lb/>solum quod fit per viam generationis et alterationis; oportet tamen omne quod fit,
<lb/>ex incontingenti fieri, ut in 1 Physic. dicitur, idest quod non contingit
<lb/>simul inesse. Sic autem contingens [incontingens?] non est solum contrarium
<lb/>vel privatio quae requirunt subiectum, sed etiam negatio, quae consistentiam
<lb/>subiecti non requirit: et sic ex non sancto Christus factus est sanctus, ut dictum est.
<lb/>Quartum concedimus: quia responsio illa non valet.
<pb n="vol. 5, p. 246"/>
<lb/><hi rend="bold">EXPOSITIO SECUNDAE PARTIS TEXTUS</hi>
<lb/>«Obnoxia fuit peccato in Maria». Sed contra. Quod non est, non potest esse
<lb/>peccato obnoxium. Sed caro Christi non fuit nisi in ipso. Ergo falsum est quod
<lb/>dicitur. Dicendum, quod quamvis caro Christi actu non fuerit nisi in ipso,
<lb/>tamen materialiter fuit in beata Virgine et in aliis, sed differenter: quia in beata
<lb/>Virgine praeexistebat materia illa essentialiter, sed in aliis prioribus
<lb/>originaliter tantum, ut dictum est; et secundum illum modum quo in unoquoque
<lb/>fuit, sic peccato obnoxia erat.
<lb/>«Ita et leviticus ordo». Videtur quod ratio Apostoli non valeat. Potest enim contingere
<lb/>quod pater Papae alicui simplici sacerdoti decimas solverit: nec propter
<lb/>hoc Papa sacerdote illo minor esset; et sic non videtur sequi, si Abraham
<lb/>Melchisedech decimas solverit, quod propter hoc leviticus ordo Melchisedech
<lb/>minor fuerit. Sed dicendum secundum quosdam, quod Apostolus procedit ex
<lb/>suppositione huius quod Abraham tota posteritate sua maior fuerit; unde si
<lb/>Melchisedech maior fuerit quam Abraham, per consequens maior fuit quam
<lb/>Levi vel Aaron. Sed quia haec suppositio vel dubia est, vel falsa, saltem propter
<lb/>beatam Virginem; ideo melius dicendum, quod Apostolus non intendit probare
<lb/>quod Melchisedech personaliter maior fuerit quam Aaron, sed quod sacerdotium
<lb/>Christi figuratum per sacerdotium Melchisedech maius est quam sacerdotium
<lb/>Aaron. Unde virtus rationis Apostoli fundatur super figuram. Figuravit
<lb/>enim Abraham decimas Melchisedech dans, quod ipse cum tota sua posteritate
<lb/>minor esset sacerdotio Christi per Melchisedech figurati.
<lb/>«Secundum rationem seminalem erat». Semen, ut dicit Philosophus 5 Physicorum,
<lb/>est in genere causae efficientis; unde illi
<lb/>dicuntur in Abraham secundum rationem seminalem fuisse qui concepti sunt per
<lb/>virtutem activam ex Abraham originaliter descendentem: quod de Christo dici
<lb/>non potest, ut ex dictis patet.
<lb/>«Non eum mater concupiscentia, sed gratia concepit». Istud potest intelligi
<lb/>dupliciter. Vel ita quod concupiscentia et gratia sint nominativi casus: sic enim
<lb/>concupiscentia dicitur mater eorum qui per concupiscentiam nascuntur, et gratia
<lb/>mater Christi, quia per gratiam natus est. Vel potest intelligi quod sint ablativi
<lb/>casus, ut intelligatur quod mater Christi non genuit eum per concupiscentiam,
<lb/>sed per gratiam; et sic locutio propria et plana est.
<lb/>«Quia, ut dicunt Physici, tot diebus forma humani corporis perficitur». Hoc
<lb/>potest aliter exponi quam Magister infra exponit, ut intelligatur completio corporis
<lb/>humani non solum quantum ad figuram, sed etiam quantum ad debitam
<lb/>quantitatem, ut per hos quadraginta sex dies totum tempus usque ad partum
<lb/>intelligatur: quadraginta enim et sex si per senarium (qui numerus est perfectus)
<lb/>multiplicentur, resultant ducenti septuaginta et sex dies; et tot dies computantur
<lb/>ab octavo Kalendas aprilis, quando Christus conceptus est, usque ad
<lb/>octavum Kalendas ianuarii, quando Christus natus est; et hoc accipitur ab
<lb/>Augustino.
<pb n="vol. 5, p. 254"/>
<lb/><hi rend="bold">IN TERTIUM SENTENTIARUM, DISTINCTIO 4</hi>
<lb/><hi rend="bold">DIVISIO TEXTUS</hi>
<lb/>Postquam determinavit de Incarnatione ex parte assumpti, ostendens quid
<lb/>assumptum est, et cuius conditionis fuerit antequam assumeretur, in ista parte
<lb/>determinat de effectivo ipsius assumpti; et dividitur in duas partes: in prima
<lb/>ostendit quare efficientia naturae assumptae Spiritui Sancto appropriatur; in
<lb/>secunda movet quamdam dubitationem ex dictis consequentem, ibi: «Sed non
<lb/>est in hoc diutius immorandum». Circa primum tria facit: primo movet quaestionem;
<lb/>secundo determinat eam, ibi: «Non enim ideo operatio Incarnationis
<lb/>Spiritui Sancto saepius attribuitur, quod ipse solus eam fecerit»; tertio confirmat
<lb/>per auctoritatem, ibi: «Cum illam creaturam quam Virgo concepit et peperit,
<lb/>quamvis ad solam personam Filii pertinentem tota Trinitas fecerit... cur in
<lb/>ea facienda Spiritus Sanctus solus nominatus est?».
<lb/>«Sed non est in hoc diutius immorandum». Hic determinat quamdam dubitationem
<lb/>ex praedictis ortam. Si enim Christus, inquantum homo, de Spiritu Sancto
<lb/>natus est, videtur quod Spiritus Sancti filius sit inquantum homo. Circa hoc
<lb/>ergo duo facit: primo movet dubitationem; secundo determinat eam, ibi:
<lb/>«Proinde cum fateamur, Christum natum de Spiritu Sancto ex Maria Virgine,
<lb/>quomodo non sit filius Spiritus Sancti, et sit filius Virginis... explicare difficile
<lb/>est». Circa quod duo facit: primo ostendit quod Christus non dicitur natus de
<lb/>Spiritu Sancto, sicut de Patre; secundo exponit qua ratione de Spiritu Sancto
<lb/>natus dicatur, ibi: «Profecto modus iste quo natus est Christus de Maria Virgine
<lb/>sicut filius, et de Spiritu Sancto non sicut filius, insinuat nobis gratiam Dei».
<lb/>Circa hoc duo facit: primo ostendit quod hoc dicitur ad signandum rationem
<lb/>illius nativitatis, quia per gratiam est, ut ly «de» denotet quasi rationem operis.
<lb/>Secundo ostendit aliam rationem scilicet quia Spiritus Sanctus fecit Christum
<lb/>inquantum est homo, ut ly «de» denotet habitudinem causae efficientis, ibi:
<lb/>«Potest etiam dici Christus secundum hominem ideo natus de Spiritu Sancto,
<lb/>quia eum fecit». Circa quod iterum duo facit; primo prosequitur rationem
<lb/>secundo assignatam; secundo movet quamdam quaestionem circa verbum
<lb/>Apostoli inductum, ibi: «Sed quaeri potest, cum nos Salvatorem natum profiteamur,
<lb/>cur Apostolus factum eum dicat ex semine David, et alio loco factum ex
<lb/>muliere; cum aliud sit fieri, aliud nasci».
<pb n="vol. 5, p. 256"/>
<lb/><hi rend="bold">QUAESTIO 1</hi>
<lb/>Hic est triplex quaestio: prima de conceptione Christi in comparatione ad efficientiam
<lb/>Spiritus Sancti; secunda de ipsa in comparatione ad matrem concipientem;
<lb/>tertia de ipsa per comparationem ad gratiam, per quam conceptio
<lb/>facta dicitur.
<lb/>Circa primum quaeruntur duo: 1. Utrum efficientia conceptionis Christi
<lb/>Spiritui Sancto appropriari debeat; 2. Utrum ratione huius efficientiae Christi
<lb/>secundum quod homo, Spiritus Sanctus possit dici pater.
<lb/>ARTICULUS 1
<lb/><hi rend="bold">Utrum efficientia conceptionis Christi</hi>
<lb/><hi rend="bold">debeat appropriari alicui personae</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod nulli personae efficientia illa appropriari debeat. Operatio
<lb/>enim Dei est sua essentia. Sed essentia est communis tribus personis, et nulli
<lb/>eorum appropriabilis. Ergo nec operatio divina, qua conceptio hominis Christi
<lb/>perfecta est, alicui personae debet appropriari.
<lb/>2. Praeterea, Damascenus dicit 1 capitulo 3 libri, quod
<lb/>Incarnatione manifestabantur simul bonitas, potentia, iustitia, et sapientia Dei.
<lb/>Sed sicut bonitas appropriatur Spiritui Sancto, ita potentia Patri, et sapientia
<lb/>Filio. Ergo efficientia carnis assumptae non magis uni personae quam alteri
<lb/>appropriari debet.
<lb/>3. SED CONTRA, omnis operatio divina procedit ab eo secundum rationem alicuius
<lb/>attributi, sicut et operatio creaturae procedit ab ea secundum suam formam.
<lb/>Sed quodlibet divinorum attributorum est alicui personae appropriabile.
<lb/>Ergo et quodlibet divinum opus alicui personae appropriari debet sicut causae
<lb/>efficienti; et ita opus Incarnationis.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod debeat appropriari Patri: ipsi enim attribuitur potentia.
<lb/>Potentia autem activa quae in solo Deo est, est principium efficiendi. Ergo
<lb/>omnis efficientia Patri praecipue appropriari debet.
<lb/>2. Praeterea, sicut supra Magister dicit, Filii missio est eius Incarnatio. Sed
<lb/>aeterna missio Filii proprie attribuitur Patri. Ergo et efficientia Incarnationis
<lb/>debet Patri attribui.
<pb n="vol. 5, p. 258"/>
<lb/>SED CONTRA, secundum Origenem, sicut generatio Filii aeterna
<lb/>est a Patre sine matre, ita generatio eius temporalis est a matre sine patre. Hoc
<lb/>autem non contingeret, si efficientia Incarnationis Patri attribuatur. Ergo non
<lb/>est sibi convenienter attribuenda.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod sit attribuenda Filio. Sicut enim ex verbis Damasceni,
<lb/>3 dist., habitum est, divina sapientia, sicut divinum semen, ex purissimis
<lb/>sanguinibus Virginis sibi carnem copulavit. Sed semen, ut dicit Philosophus
<lb/>2 Physicor., est principium activum. Ergo efficientia Incarnationis
<lb/>Filio appropriari debet.
<lb/>2. Praeterea, Bernardus in 5 de Consid. dicit, quod Dei sapientia est illa
<lb/>mulier evangelica, quae fermento fidei gloriosae Virginis tria sata commiscuit,
<lb/>scilicet novum, antiquum, et aeternum: novum in creatione animae de nihilo:
<lb/>antiquum in assumptione corporis de natura Adae: aeternum in unione
<lb/>Deitatis. Sed sapientia attribuitur Filio. Ergo efficientia Incarnationis Filio
<lb/>attribuenda est.
<lb/>3. SED CONTRA, inconveniens videtur quod aliqua res seipsam faciat, vel seipsam
<lb/>generet, ut dicit Augustinus. Sed appropriationes secundum
<lb/>rationem convenientiae fiunt. Cum ergo ipse Filius factus sit homo, non
<lb/>debet sibi efficientia Incarnationis appropriari, sed alteri personae.
<lb/><hi rend="bold">Quaestiuncula IV</hi>
<lb/>1. Ulterius. VIDETUR quod non debet etiam appropriari Spiritui Sancto, ut dicatur
<lb/>de Spiritu Sancto conceptus. Spiritus enim Sanctus caritas est, et donum Dei,
<lb/>ut in 1 lib., dist. 1, habitum est. Sed non convenienter dicitur Christus conceptus
<lb/>de caritate vel dono Dei. Ergo nec de Spiritu Sancto conceptus dici debet.
<lb/>2. Praeterea, ut ex verbis Augustini habitum est 36 dist., 1 lib.,
<lb/>haec praepositio «de» denotat consubstantialitatem: unde non dicimus aliquid
<lb/>de aliquo fieri, nisi de eius substantia sit: dicimus enim esse Filium de Patre;
<lb/>non autem caelum et terram de Deo. Sed Christus secundum hominem non est
<lb/>consubstantialis Spiritui Sancto. Ergo non debet dici de Spiritu Sancto natus.
<lb/>3. SED CONTRA est quod dicitur Matth. 1, 20: «Quod enim in ea natum est, de
<lb/>Spiritu Sancto est».
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo ad primam quaestionem dicendum, quod, sicut dicit Dionysius,
<lb/>2 cap. De div. nom., omne nomen Dei operationem in creaturam designans,
<lb/>convenit toti Trinitati: et ideo in qualibet operatione divina, appropriata trium
<lb/>personarum ostenduntur, scilicet sapientia, potentia, et bonitas: quae etiam in
<pb n="vol. 5, p. 260"/>
<lb/>operatione Incarnationis ostensa sunt, ut Damascenus dicit:
<lb/>bonitas quidem, inquantum proprii plasmatis non despexit infirmitatem; potentia
<lb/>vero, inquantum maxime distantia coniunxit; sapientia vero, inquantum convenientem
<lb/>modum invenit eius quod impossibile videbatur: iustitia etiam in eo
<lb/>quod per modum satisfactionis salutem humani generis reparavit. Unaquaeque
<lb/>tamen operatio divina huic personae magis quam illi est appropriabilis, secundum
<lb/>quod in ea magis manifestatur attributum quod illi personae appropriatur.
<lb/>Bonitas autem divina secundum hoc in operatione Dei manifestatur quod sine sui
<lb/>indigentia ea quae sunt sua, creaturae communicat; et quanto ea quae communicantur,
<lb/>minus sunt creaturae debita, et quasi magis Deo propria, tanto magis
<lb/>bonitas Dei ostenditur, sicut sunt ea quae gratis naturae superadduntur: et propter
<lb/>hoc gratiae Spiritui Sancto attribuuntur, cui bonitas appropriatur. Cum ergo
<lb/>hoc praecipue supra conditionem humanae naturae sit ut in unitatem divinae
<lb/>personae assumatur, hoc opus praecipue Spiritui Sancto appropriandum est.
<lb/>AD OBIECTA
<lb/>Ad primum ergo dicendum, quod attributa appropriata personis praesupponunt
<lb/>rationem essentiae; sed operationes divinae praesupponunt attributa secundum
<lb/>intellectum: et ideo propter appropriationem attributorum, essentia non appropriatur
<lb/>alicui personae, sed operatio: quia iudicium posterioris dependet a
<lb/>priori, et non e converso.
<lb/>Ad secundum dicendum, quod quamvis illa quatuor in Incarnatione ostendantur,
<lb/>tamen praecipue manifestatur ibi bonitas divina, ut ex dictis patet.
<lb/>Tertium concedimus.
<lb/><hi rend="bold">Solutio II</hi>
<lb/>Ad secundam quaestionem dicendum videtur, quod Patri appropriandae sunt illae
<lb/>operationes divinae in quibus praecipue manifestatur potentia, propter quod opus
<lb/>creationis appropriatur Patri. Attenditur enim potentia Patris operantis in productione
<lb/>effectus; bonitas autem in liberali collatione. In opere ergo creationis
<lb/>res in esse productae sunt, non autem tunc aliquid eis collatum est supra id quod
<lb/>naturae ratio exigit, sicut est in opere recreationis, in quo res non omnino ex non
<lb/>esse producuntur, sed aliquid supra earum conditionem eis confertur: et ideo ea
<lb/>quae ad recreationem pertinent, Spiritui Sancto appropriantur, et non Patri.
<lb/>AD OBIECTA
<lb/>Ad primum ergo contra hoc obiectum dicendum est, quod quamvis potentia
<lb/>principium activum per se nominet, tamen in agentibus per voluntatem voluntas
<lb/>est imperans quod potentia exequitur. Voluntatis autem obiectum est bonum; et
<lb/>ideo principale in operatione agentis per voluntatem est bonitas, et quasi
<lb/>secundarium exequens est potentia; et praecipue quando tota ratio effectus est
<lb/>bonitas agentis: et ideo huiusmodi opera Spiritui Sancto appropriantur.
<pb n="vol. 5, p. 262"/>
<lb/>Ad secundum dicendum, quod in Incarnatione duo sunt, scilicet persona assumens,
<lb/>et natura assumpta. Missio igitur nominat Incarnationem ex parte personae
<lb/>assumentis praecipue: et quia ad personam Filii assumentem solus Pater
<lb/>auctoritatem habet, ideo missio activa Patri attribuitur. Conceptio autem vel
<lb/>nativitas temporalis nominat Incarnationem ex parte naturae assumptae, cui
<lb/>gratuito collatum est ut in unitatem talis personae assumeretur: et ideo efficientia
<lb/>conceptionis non Patri, sed Spiritui Sancto appropriatur.
<lb/><hi rend="bold">Solutio III</hi>
<lb/>Ad tertiam quaestionem dicendum, quod sicut dicit Philosophus, 1 Metaph.,
<lb/>sapientis est ordinare: unde illae operationes divinae quae ad ordinationem
<lb/>Dei pertinent, sicut gubernatio, et huiusmodi, Filio attribuuntur, cui sapientia
<lb/>appropriatur. In opere autem Incarnationis attenditur quaedam gratuita collatio,
<lb/>qua humanae naturae datum est in unitatem divinae personae assumi, et
<lb/>omni gratia repleri, sicut primum, et executio illius doni, sicut secundum, quae
<lb/>ad ordinationem Dei pertinent: et ideo Spiritui Sancto convenit esse factivum
<lb/>Incarnationis; sed exequi mysterium Incarnationis convenit Filio.
<lb/>AD OBIECTA
<lb/>Ad primum ergo contra hoc obiectum dicendum quod in naturali conceptione
<lb/>hominis, semen habet rationem activi, et iterum rationem termini, inquantum
<lb/>virtus quae est in semine, attrahit sibi id unde nutriatur, et in quantitatem perfectam
<lb/>proficiat. Quantum ergo ad primum operatio seminis appropriatur
<lb/>Spiritui Sancto; sed quantum ad secundum appropriatur Filio, quia conceptio
<lb/>ad hypostasim Filii terminata est.
<lb/>Ad secundum dicendum, quod commixtio illa illorum trium, ordinationem
<lb/>signat unionis ipsorum: non enim ibi proprie commixtio est. Haec autem ordinatio
<lb/>praesupponit divinam acceptationem, qua hoc donum creaturae dare
<lb/>voluit, ut per unionem personae aeternae coordinaretur: et ideo quamvis commixtio
<lb/>sapientiae possit attribui, tamen ipsa Incarnatio principaliter Spiritui
<lb/>Sancto approprianda est.
<lb/>Tertium concedimus.
<lb/><hi rend="bold">Solutio IV</hi>
<lb/>Ad quartam quaestionem dicendum, quod ratione iam dicta efficientia
<lb/>Incarnationis Spiritui Sancto appropriatur: et ideo potest dici Christus conceptus
<lb/>de Spiritu Sancto, sive haec praepositio «de» dicat causae efficientis habitudinem,
<lb/>sive etiam designet rationem faciendi: ipsa enim ratio faciendi
<lb/>Incarnationem est bonitas Spiritui Sancto appropriata.
<pb n="vol. 5, p. 264"/>
<lb/>AD OBIECTA
<lb/>Ad primum ergo contra hoc obiectum dicendum, quod quamvis Spiritus Sanctus
<lb/>sit caritas et donum, tamen nomine caritatis et doni non signatur ut persona
<lb/>subsistens, cuius est agere; et ideo non potest dici Christus conceptus de caritate
<lb/>vel dono, si ly «de» dicat habitudinem causae efficientis: quamvis forte posset
<lb/>concedi secundum quod ly «de» signat rationem faciendi.
<lb/>Ad secundum dicendum, quod «de» largo modo accipitur pro «ex».
<lb/>Tertium concedimus.
<lb/>ARTICULUS 2
<lb/><hi rend="bold">Utrum Christus, secundum quod homo,</hi>
<lb/><hi rend="bold">possit dici filius Spiritus Sancti</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod Christus, secundum quod homo, possit dici filius Spiritus
<lb/>Sancti. Humanam enim naturam quam assumpsit Christus, tota per indifferentiam
<lb/>Trinitas operata est. Sed homo Christus Iesus convenienter dicitur Filius
<lb/>Dei patris. Ergo etiam potest dici filius Spiritus Sancti, vel totius Trinitatis.
<lb/>2. Praeterea, secundum Philosophum in 15 de Anim. lib., in
<lb/>generatione humana materiam ministrat mater; actio vero ex semine patris est.
<lb/>Sed omnem actionem quam facit semen hominis patris in generatione humana,
<lb/>facit in conceptione Christi Spiritus Sanctus, et multo efficacius. Si ergo ratione
<lb/>illarum actionum dicitur unus homo pater alterius, videtur quod Spiritus
<lb/>Sanctus dicitur pater Christi secundum humanam naturam.
<lb/>3. Praeterea, ex hoc homo dicitur pater hominis, quia genuit eum ex matre
<lb/>similem in sua natura. Sed potest dici, ut videtur, quod Spiritus Sanctus genuit
<lb/>Christum ex Maria Virgine, sicut etiam dicitur in Glossa Matth. 3, quod Deus
<lb/>ex Sara genuerit Filium. Cum ergo Christus et Spiritus Sanctus sint eiusdem
<lb/>naturae, videtur quod Spiritus Sanctus possit dici pater Christi.
<lb/>4. SED CONTRA est auctoritas Augustini in littera.
<lb/>5. Praeterea, sicut supra, 1 dist., dixit Magister, ideo Filius, et non Pater aut
<lb/>Spiritus Sanctus, assumpsit carnem, ne nomen Filii transiret ad aliam personam.
<lb/>Sed non est minus inconveniens quod nomen Patris transeat ad aliam personam
<lb/>quam nomen Filii. Ergo nomen Patris non debet transire ad personam
<lb/>Spiritus Sancti, ut dicatur pater Christi.
<pb n="vol. 5, p. 266"/>
<lb/><hi rend="bold">Quaestiuncula II</hi>
<lb/>1. Ulterius. VIDETUR quod possit Christus dici filius Trinitatis. Christus enim,
<lb/>secundum quod homo, creatura est. Sed nos dicimur filii Trinitatis per creationem;
<lb/>Deut. 32, 6: «Numquid non ipse est pater tuus?». Ergo et Christus potest
<lb/>dici filius Trinitatis, secundum quod homo.
<lb/>2. Praeterea, Rom. 8, 29: «Ut sit ipse primogenitus in multis fratribus»:
<lb/>Glossa: «secundum humanam naturam, secundum quam fratres habet; secundum
<lb/>autem divinam non habet». Sed fratres dicuntur qui ex eodem patre
<lb/>nascuntur. Cum ergo pater eorum qui dicuntur fratres Christi, sit tota Trinitas,
<lb/>videtur quod etiam Christi hominis secundum humanam naturam.
<lb/>3. Praeterea, cuiuslibet gratiam habentis dicitur pater tota Trinitas: Ioan. 1:
<lb/>«Dedit eis potestatem filios Dei fieri». Sed Christus plenissime habuit gratiam.
<lb/>Ergo potest dici filius totius Trinitatis, inquantum est homo.
<lb/>SED CONTRA, sicut infra probatur, dist. 10, Christus non est Filius nisi naturalis.
<lb/>Sed naturalis filius non est Trinitatis, sed Patris tantum. Ergo Christus non
<lb/>potest dici filius Trinitatis.
<lb/>Praeterea, secundum Damascenum, filiatio non determinat
<lb/>naturam, sed personam. Sed in Christo quamvis sint duae naturae, non est ibi
<lb/>nisi una persona aeterna. Cum igitur secundum personam aeternam non possit
<lb/>dici filius Trinitatis, nullo modo potest dici filius Trinitatis.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod secundum Augustinum in
<lb/>littera, Christus non est Filius neque Spiritus Sancti, neque Trinitatis, sed tantum
<lb/>Dei Patris. Sed hoc diversa ratione a diversis negatur.
<lb/>Quidam negant hoc non tamquam simpliciter falsum, sed tamquam inconvenienter
<lb/>dictum, utpote praestans occasionem errandi et circa aeternam generationem
<lb/>Filii, in qua sequeretur quaedam confusio relationum, si Filius diceretur
<lb/>sui ipsius filius, et Spiritus Sancti; et circa generationem eius temporalem, ne
<lb/>videatur Spiritus Sanctus de sua substantia Christum genuisse secundum hominem,
<lb/>si pater eius diceretur. Et sicut non potest dici filius Trinitatis simpliciter,
<lb/>ita nec per creationem, ut evitetur error Arii, qui dixit Christum puram creaturam,
<lb/>neque per gratiam, ut evitetur error Nestorii, qui dixit duas personas in
<lb/>Christo, et unionem Divinitatis ad hominem Christum esse tantum per gratiam,
<lb/>non in persona. Concedunt tamen aliqui quod potest dici iste homo filius
<lb/>Trinitatis per creationem, si ly «iste homo» dicit suppositum, sive individuum
<lb/>hominis, non personam Filii Dei. Nullo tamen modo Filius Dei potest dici filius
<lb/>Trinitatis propter repugnantiam relationum. Concedunt etiam quod quantum ad
<pb n="vol. 5, p. 268"/>
<lb/>gratiam habitualem, per quam tota Trinitas habitat in anima Christi, potest dici
<lb/>iste homo Filius Dei, etiam secundum quod homo, non tamen Trinitatis: quia
<lb/>secundum hoc non habet ipse comparationem ad relationes quibus distinguitur
<lb/>Trinitas; sed quantum ad gratiam unionis dicitur tantum filius Patris naturalis.
<lb/>Sed haec opinio non est conveniens dictis Augustini, qui simpliciter negat dici
<lb/>Christum esse filium Trinitatis, aut Spiritus Sancti. Non enim hoc potest esse ad
<lb/>vitandum confusionem relationum: cum enim confusio sit ex inordinata permixtione
<lb/>aliquorum, nulla sequeretur confusio si secundum diversas naturas oppositas
<lb/>relationes Filio attribueremus, vel Spiritui Sancto ratione diversorum,
<lb/>cum etiam de Filio ratione diversarum naturarum sine aliqua inconvenientia
<lb/>contraria praedicentur, ut quod est passibilis, et impassibilis; et etiam relationes
<lb/>oppositae, ut quod est minor et aequalis Patri, et etiam maior et minor seipso.
<lb/>Neque etiam negant hoc ad evitandum errorem qui posset sequi: non enim
<lb/>magis patrocinatur errori Arii, si dicatur quod est filius Trinitatis per creationem,
<lb/>quam quod dicatur, secundum quod homo, creatura; quod tamen conceditur.
<lb/>Et est simile de aliis erroribus. Praeterea hoc quod conceditur iste homo
<lb/>filius Trinitatis per creationem, secundum quod dicit suppositum vel individuum
<lb/>hominis, non personam Filii Dei, non convenit secundae opinioni, quae infra
<lb/>ponitur, dist. 6, secundum quod ille homo non potest supponere nisi suppositum
<lb/>aeternum. Similiter etiam quod Christus per gratiam habitualem non comparetur
<lb/>ad relationes distinguentes personas, non videtur esse ratio quod non possit
<lb/>dici filius Trinitatis: quia nos dicimur per gratiam filii Trinitatis, et tamen gratia
<lb/>quae in nobis est, est effectus essentiae divinae, non habens respectum ad
<lb/>distinctionem personarum.
<lb/>Et ideo dicendum aliter cum aliis, scilicet quod Augustinus hoc negat tamquam
<lb/>simpliciter falsum et impossibile. Filiatio enim est relatio consequens generationem;
<lb/>generatio autem est via ad esse: esse autem est quid suppositi a forma,
<lb/>sive a natura; unde cum filiatio secundum Damascenum sit determinativa
<lb/>suppositi vel hypostasis, non potest aliquis dici filius alicuius, nisi a quo
<lb/>accipit esse. Esse autem Christi est unum, ad minus quantum ad secundam opinionem,
<lb/>ut infra, dist. 6, qu. 2, art. 2, dicetur: hoc autem esse non habet
<lb/>Christus ab aliqua persona divina nisi a Patre. Unde non potest dici filius nisi
<lb/>Patris. Similiter etiam non potest dici quod sit filius Trinitatis per creationem
<lb/>vel gratiam: quia quando in aliquo invenitur perfecta ratio alicuius nominis,
<lb/>nullo modo recipitur illud nomen de eo cum determinatione diminuente, ut
<lb/>patet ex verbis Augustini in littera; sicut planta dicitur vivens imperfectum
<lb/>propter animam vegetabilem, quia non habet esse cum anima sensibili; animal
<lb/>autem quamvis habeat eamdem animam, non dicitur vivens imperfectum, quia
<lb/>habet eam cum anima sensibili. Christus autem habet veram rationem filiationis
<lb/>ad Deum. Unde non est dicendus filius per creationem neque per gratiam:
<lb/>quia per hoc significatur filiatio imperfecta ad Deum, quae est secundum quid,
<lb/>et non simpliciter.
<pb n="vol. 5, p. 270"/>
<lb/>AD OBIECTA
<lb/>Ad primum ergo dicendum, quod non est dicendum, Christum hominem esse
<lb/>filium Patris per creationem, neque ratione formationis corporis Christi, nisi
<lb/>quatenus illa formatio terminatur ad unionem personalem, per quam iste homo
<lb/>est naturalis Filius Dei patris.
<lb/>Ad secundum dicendum, quod Spiritus Sanctus facit illas actiones non mediante
<lb/>semine ex se deciso, quod ad patrem pertinet, sed quasi artifex operando in
<lb/>materiam exteriorem.
<lb/>Ad tertium dicendum, quod Spiritus Sanctus non genuit Christum de beata
<lb/>Virgine: quia secundum Damascenum, generare est ex sua
<lb/>substantia alium producere: et Glossa illa sic exponenda est: genuit, idest fecit
<lb/>ut nasceretur. Nec iterum Spiritus Sanctus est similis Christo in natura illa
<lb/>quam in utero Virginis formavit; unde non potest Spiritus Sanctus dici pater
<lb/>Christi secundum humanitatem.
<lb/>Quartum et quintum concedimus.
<lb/><hi rend="bold">Solutio II</hi>
<lb/>Ad secundam quaestionem patet responsio ex dictis.
<lb/>AD OBIECTA
<lb/>Ad primum dicendum, quod creatura respicit communiter naturam et suppositum;
<lb/>filiatio autem respicit tantum suppositum; unde humana natura in Christo
<lb/>dicitur creata, non autem filia; et ideo in quantum homo, non potest dici filius
<lb/>per creationem; potest autem dici creatura.
<lb/>Ad secundum dicendum, quod Christus dicitur primogenitus in multis fratribus
<lb/>secundum humanam naturam, non quasi univoce filius cum aliis, sed per analogiam:
<lb/>quia ipse est filius naturalis propter unionem in persona, alii autem filii
<lb/>adoptivi per assimilationem ad Deum quae est per gratiam; sicut etiam dicitur
<lb/>primogenitus creaturae inquantum, secundum Basilium,
<lb/>accipere commune habet cum creatura. Unde non oportet quod ad eumdem
<lb/>patrem omnino referantur.
<lb/>Ad tertium dicendum, quod alii dicuntur Filii adoptivi, Christus autem dicitur
<lb/>per gratiam unionis Filius naturalis; per gratiam autem habitualem non potest
<lb/>dici filius adoptivus, ut dicetur infra, dist. 10, neque etiam naturalis; unde nullo
<lb/>modo potest dici filius per gratiam.
<lb/>Alia concedimus.
<pb n="vol. 5, p. 272"/>
<lb/><hi rend="bold">QUAESTIO 2</hi>
<lb/>Deinde quaeritur de conceptione Christi in comparatione ad matrem concipientem;
<lb/>et circa hoc quaeruntur duo: 1. Utrum beata Virgo possit dici mater
<lb/>hominis Iesu Christi; 2. Utrum debeat dici mater Dei.
<lb/>ARTICULUS 1
<lb/><hi rend="bold">Utrum beata Virgo possit dici mater hominis Christi Iesu</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod beata Virgo non possit dici mater illius hominis. In conceptione
<lb/>enim Christi beata Virgo ministravit tantum materiam, quia totam actionem fecit
<lb/>Spiritus Sanctus. Sed propter materiam non potest aliquid dici mater, sicut arbor
<lb/>non est mater scamni. Ergo beata Virgo non potest dici mater illius hominis.
<lb/>2. Praeterea, matris est decidere [descindere]semen ad conceptum. Sed materia
<lb/>conceptionis Christi separata est a reliqua carne Virginis operatione
<lb/>Spiritus Sancti. Ergo non potest dici mater.
<lb/>3. Praeterea, sicut caro Christi operatione Spiritus Sancti formata est de materia
<lb/>sumpta a beata Virgine; ita Eva formata est operatione divina de materia
<lb/>sumpta ab Adam. Sed Adam non potest dici pater Evae, nec mater. Ergo nec
<lb/>beata Virgo potest dici mater Christi.
<lb/>4. Praeterea, multo plus contulit ad conceptionem Christi Spiritus Sanctus
<lb/>quam beata Virgo: quia agens est praestantior in actione quam materia. Ergo
<lb/>si Spiritus Sanctus non potest dici pater Christi, nec beata Virgo potest dici
<lb/>mater eius.
<lb/>5. Praeterea, filiatio, ut dictum est, respicit hypostasim. Sed hypostasis in
<lb/>Christo est una tantum, quae est aeterna, secundum quam Christus non est a
<lb/>beata Virgine. Ergo nullo modo potest dici Filius beatae Virginis.
<lb/>6. Praeterea, in Christo est tantum unum esse ex parte hypostasis, quam consequitur
<lb/>filiatio. Sed illud esse non habuit Christus a matre. Ergo non potest dici
<lb/>filius eius.
<lb/>CONTRA est auctoritas Evangelii, Matth. 1, 18: «Cum esset desponsata mater
<lb/>Iesu Maria Ioseph» etc.; et in pluribus aliis locis.
<lb/>Praeterea, sicut supra dictum est, dist. 3, beata Virgo in generatione Christi
<lb/>contulit quidquid alia mulier conferre debet ad generationem filii sui. Si ergo
<lb/>aliae mulieres vere dicuntur matres, et beata Virgo vere potest dici mater
<lb/>Christi.
<pb n="vol. 5, p. 274"/>
<lb/><hi rend="bold">Solutio</hi>
<lb/>Respondeo dicendum, quod beata Virgo vere potest dici mater Christi, cum quidquid
<lb/>sit de necessitate generationis ex parte matris inveniatur in beata Virgine;
<lb/>maxime secundum opinionem Aristotelis, qui vult quod
<lb/>formatio et organizatio corporum non fiat per virtutem activam mulieris, sed solum
<lb/>per virtutem activam viri; et quod semen mulieris non est de necessitate conceptionis,
<lb/>quia quandoque contingit impraegnari mulierem sine emissione seminis, per
<lb/>hoc quod sanguinem menstruum ministrat, qui est materia conceptus. Et hoc consonat
<lb/>ei quod dicit Damascenus, quod ex purissimis sanguinibus
<lb/>Virginis formatum est corpus Christi non seminaliter, sed virtute divina.
<lb/>Sed huic verae maternitati derogatur per duos errores. Quorum unus ponit
<lb/>Christum non veram carnem sed phantasticam assumpsisse, et beatam Virginem
<lb/>non mulierem sed Angelum fuisse; unde nec vera mater esset. Alius vero ponit
<lb/>Christum non carnem naturae nostrae assumpsisse, sed caelestem secum portasse;
<lb/>et secundum hoc beata Virgo non vere mater eius esset, quia quamvis in ea
<lb/>natus esset, non tamen de ea. Hi autem errores veram humanitatem Christi
<lb/>negant; unde a fide catholica sunt alieni.
<lb/>AD OBIECTA
<lb/>Ad primum ergo dicendum, quod non solum materiam praestitit beata Virgo ad
<lb/>conceptionem Christi, sed materiam convenientem ad producendum aliquid
<lb/>simile in specie, et locum convenientem, et nutrimentum conveniens conceptioni
<lb/>fetus: et hoc sufficit ad rationem matris.
<lb/>Ad secundum dicendum, quod secundum Philosophum, semen
<lb/>mulieris non est de necessitate generationis, sed sanguis quem femina ministrat
<lb/>ad conceptionem: qui quidem in aliis mulieribus separatur per virtutem mulieris
<lb/>motam a viro; sed in beata Virgine per virtutem Spiritus Sancti. Nec hoc
<lb/>diminuit rationem matris, quia ista actio est praeambula ad conceptionem.
<lb/>Ad tertium dicendum, quod pater est principium activum in generatione; et ideo
<lb/>ad esse patrem non sufficit quod materiam ministret, sicut sufficit ad esse matrem.
<lb/>Ad quartum dicendum, quod licet Spiritus Sanctus plus fecerit active in conceptione
<lb/>Christi quam beata Virgo, non tamen potest dici pater: quia non inveniuntur
<lb/>in eo conditiones quae requiruntur ad conditionem patris, sicut quod ex sua
<lb/>substantia et similem sibi in specie filium producat, et alia huiusmodi.
<lb/>Ad quintum dicendum, quod filiatio respicit hypostasim consequentem ad generationem.
<lb/>Quamvis ergo hypostasis Filii Dei secundum generationem eius aeternam
<lb/>non sit a Virgine, tamen secundum generationem eius temporalem, ex ea est.
<lb/>Ad sextum dicendum, quod esse geniti est ab agente; mater autem non est
<lb/>agens in generatione, sed pater; unde non oportet quod esse filii sit a matre,
<lb/>sed a patre; et ideo Philosophus dicit,
<lb/>quod in generatione mater dat corpus, et pater formam a qua est esse.
<pb n="vol. 5, p. 276"/>
<lb/>ARTICULUS 2
<lb/><hi rend="bold">Utrum debeat dici mater Dei</hi>
<lb/><hi rend="bold">Ad secundum sic proceditur.</hi>
<lb/>1. VIDETUR, quod beata Virgo non debeat dici mater Dei. Non enim est mater
<lb/>nisi secundum quod ab ea accepit esse. Sed non accepit ab ea Divinitatem, sed
<lb/>humanitatem. Ergo non debet dici mater Dei, sed mater hominis.
<lb/>2. Praeterea, in Deo non differt Deus et Deitas. Sed non potest dici mater
<lb/>Deitatis. Ergo nec potest dici mater Dei.
<lb/>3. Praeterea, Deus est commune tribus personis. Sed beata Virgo non est mater
<lb/>patris neque Spiritus Sancti. Ergo non debet dici mater Dei.
<lb/>4. Praeterea, sicut naturam produxit assumptam Virgo generando, ita etiam
<lb/>produxit eam Deus creando. Sed ratione naturae assumptae non dicimus
<lb/>Trinitatem creatricem Dei. Ergo nec debemus dicere Virginem matrem Dei.
<lb/>5. Praeterea, magis debet concedi id quod est verum per se quam id quod est
<lb/>verum per accidens. Sed in hoc nomine «Christus» importatur humana natura,
<lb/>quam generando Virgo per se produxit, quae in hoc nomine «Deus» non importatur.
<lb/>Ergo magis debet dici mater Christi quam mater Dei.
<lb/>SED CONTRA, Damascenus, dicit: «Theotocon, idest Dei
<lb/>genitricem, vere et principaliter Virginem praedicamus».
<lb/>Praeterea, secundum Augustinum, talis fuit illa unio quae
<lb/>Deum faceret hominem, et hominem Deum. Sed Virgo genuit hominem. Ergo et
<lb/>genuit Deum; ergo est mater Dei.
<lb/>Praeterea, propter unionem naturarum in persona una, vere dicimus Deum
<lb/>passum, quamvis hoc fuerit secundum humanam naturam: et sic potest dici
<lb/>Deus vere ex Virgine natus. Ergo etiam mater Dei dici potest.
<lb/><hi rend="bold">Solutio</hi>
<lb/>Respondeo dicendum, quod humanitas Christi et maternitas Virginis adeo sibi
<lb/>connexa sunt, ut qui circa unum erraverit, oporteat etiam circa aliud errare.
<lb/>Unde quia Nestorius circa humanitatem errabat, aliam esse asserens in Christo
<lb/>humanitatis et Divinitatis personam, oportebat quod diceret Virginem non
<lb/>matrem Dei, sed hominis: quia secundum eum, Deus et homo non est unus
<lb/>Christus. Quidam vero moderni errantes dicunt, non posse Virginem dici
<lb/>matrem Dei, ne mater Patris et Spiritus Sancti intelligatur; concedunt tamen
<lb/>eam esse matrem Filii Dei. Sed hi trepidant timore ubi non est timor: quia
<lb/>quamvis hoc nomen Deus commune sit tribus personis, potest tamen reddere
<pb n="vol. 5, p. 278"/>
<lb/>locutionem veram pro una persona, secundum quod dicitur, Deus generat; sicut
<lb/>cum dicitur, homo currit, solo Petro currente. Unde simpliciter concedendum
<lb/>est Virginem esse matrem Dei, sicut confitemur Iesum esse verum Deum.
<lb/>AD OBIECTA
<lb/>Ad primum ergo dicendum, quod quia una persona est quae subsistit in humanitate
<lb/>et Divinitate; ideo naturae communicant sibi sua idiomata, idest proprietates,
<lb/>ut dicit Damascenus. Unde sicut dicuntur Iudaei crucifixisse
<lb/>Dominum gloriae, quamvis non secundum quod est Dominus gloriae;
<lb/>ita debet dici, Virgo est mater Dei, quamvis eum secundum Divinitatem non
<lb/>genuerit.
<lb/>Ad secundum dicendum, quod quamvis Deitas et Deus non differant re, differunt
<lb/>tamen secundum modum significandi: quia Deitas signat divinam naturam
<lb/>in abstracto; unde non potest supponere pro persona; Deus autem quia signat
<lb/>naturam divinam per modum concreti, idest habentem Divinitatem, potest reddere
<lb/>locutionem veram pro supposito; et ideo, quia beata Virgo est mater Filii
<lb/>Dei, potest dici mater Dei, non autem Divinitatis.
<lb/>Ad tertium dicendum, quod quamvis Deus sit commune tribus, potest tamen
<lb/>reddere locutionem veram pro uno eorum, ut dictum est; sicut cum dicitur, Deus
<lb/>generat, reddit locutionem veram pro patre.
<lb/>Ad quartum dicendum, quod Christum non dicimus creaturam simpliciter, ut
<lb/>infra patebit; dicimus tamen simpliciter eum natum; et ideo nativitas potest
<lb/>transferri ad Deum, et non creatio. Et praeterea nasci non est contra rationem
<lb/>Deitatis sicut creari.
<lb/>Ad quintum dicendum, quod beata Virgo est vere mater Christi, non tamen dicimus
<lb/>eam «Christotocon», idest Christi genitricem: quia hoc nomen inventum
<lb/>est a Nestorio ad abolendum nomen «Theotocon»: cum haereticis autem nec
<lb/>nomina debemus habere communia, ut dicit Hieronymus super Oseae 3.
<pb n="vol. 5, p. 280"/>
<lb/><hi rend="bold">QUAESTIO 3</hi>
<lb/>Deinde quaeritur de conceptione in comparatione ad gratiam Christi, per quam
<lb/>facta est conceptio; et circa hoc quaeruntur duo: 1. Utrum illam conceptionem
<lb/>vel unionem aliqua merita praecesserint; 2. Utrum gratia sit illi homini
<lb/>naturalis.
<lb/>ARTICULUS 1
<lb/><hi rend="bold">Utrum illam conceptionem</hi>
<lb/><hi rend="bold">aliqua merita praecesserunt in antiquis patribus</hi>
<lb/><hi rend="bold">Ad primum sic proceditur.</hi>
<lb/>1. VIDETUR, quod antiqui patres Incarnationem meruerunt. Isa. 26, 8: «In semita
<lb/>iudiciorum tuorum sustinuimus te». Sed ad iudicium pertinet ut aliquid pro
<lb/>meritis reddatur. Ergo adventus Filii Dei in carnem quem sancti patres expectabant,
<lb/>eis pro meritis reddendus erat.
<lb/>2. Praeterea, Psalm. 32, 22: «Fiat misericordia tua, Domine, super nos». Glossa:
<lb/>«Insinuatur desiderium prophetae de Incarnatione et meritum impletionis».
<lb/>3. Praeterea, qui meretur aliquid, meretur et hoc sine quo non potest illud
<lb/>haberi: alias meritum cassum esset. Sed sancti patres merebantur vitam aeternam,
<lb/>ad quam pervenire non poterant nisi Filio Dei veniente. Ergo merebantur
<lb/>eius Incarnationem.
<lb/>4. Praeterea, oratio quae fit ab aliquo pure et perseveranter, pro se, et ad salutem
<lb/>pertinens, meretur sui impletionem. Sed sancti patres hoc modo orabant
<lb/>pro Incarnatione, ut patet Isa. 64, 1: «Utinam dirumperes caelos, et descenderes».
<lb/>Ergo eam merebantur.
<lb/>5. Praeterea, nos per fidem operantem per dilectionem, quam habemus de vita
<lb/>aeterna quam expectamus, meremur eam. Sed similiter antiqui patres habebant
<lb/>fidem per dilectionem operantem de Incarnatione. Ergo eam merebantur.
<lb/>6. Praeterea, hoc videtur ad minus de beata Virgine de qua cantatur: «Quae
<lb/>Dominum omnium portare meruisti».
<lb/>7. Praeterea, Bernardus dicit
<lb/>quod fermentum quod mulier abscondit sub tribus farinae satis, est fides beatae
<lb/>Virginis, quae tres substantias in unam personam coniunxit. Sed hoc non potuit
<lb/>facere nisi per modum meriti. Ergo beata Virgo meruit Incarnationem per eam
<lb/>fieri.
<pb n="vol. 5, p. 282"/>
<lb/>SED CONTRA, ad Tit. 3, 4: «Apparuit benignitas et humanitas Salvatoris nostri
<lb/>Dei non ex operibus iustitiae quae fecimus nos». Sed benignitatem nominat
<lb/>Apostolus ostensam in Christi Incarnatione. Ergo non est secundum merita.
<lb/>Praeterea, ad hoc est quod Augustinus dicit in littera.
<lb/>Praeterea, Incarnatio Christi est beneficium impensum toti naturae. Sed meritum
<lb/>nullius hominis praeter meritum Christi, extendit se ad totam naturam.
<lb/>Ergo sancti patres non meruerunt Incarnationem.
<lb/><hi rend="bold">Solutio</hi>
<lb/>Respondeo dicendum, quod Augustinus videtur intendere in littera quod nulla
<lb/>merita illius hominis praecesserint, ut Filio Dei in persona uniretur: nihilominus
<lb/>tamen verum est quod nulla merita etiam aliorum, Filii Dei Incarnationem
<lb/>meruerunt, proprie loquendo, propter tres rationes. Prima est quod meritum
<lb/>puri hominis non extendit se ad totam naturam, sicut supra dictum est, dist. 1,
<lb/>qu. 1, art. 2 ad 9; unde cum Incarnatio sit quoddam medicamentum totius naturae,
<lb/>non potest sub merito alicuius cadere. Secunda autem ratio est, quia illud
<lb/>quod est principium merendi, non potest cadere sub merito; Incarnatio autem
<lb/>est quodammodo principium omnium humanorum meritorum: quia omnia
<lb/>nostra merita a Christo efficaciam habent, per quem veritas et gratia facta est.
<lb/>Tertia ratio est, quia meritum humanum non se extendit ultra conditionem
<lb/>humanam, quae in hoc consistit ut quis mereatur aliquam Divinitatis et beatitudinis
<lb/>participationem. Sed quod tota plenitudo Divinitatis habitet in homine,
<lb/>hoc excedit et conditionem et meritum humanum. Unde nullo modo potest cadere
<lb/>sub merito, nisi large meritum dicamus omnem praeparationem ad aliquid
<lb/>habendum quod praecessit in humano genere.
<lb/>AD OBIECTA
<lb/>Ad primum ergo dicendum, quod per iudicium redditur aliquid alicui quod
<lb/>prius sibi debebatur. Nobis autem non debebatur Filii Incarnatio quasi ex merito,
<lb/>sed ex divina promissione; et quantum ad hoc salvatur ratio iudicii.
<lb/>Ad secundum dicendum, quod Glossa illa loquitur de merito congrui, et non de
<lb/>merito condigni, quod proprie dicitur meritum. Vel dicendum quod completio
<lb/>Incarnationis consistit in ultimo effectu eius, scilicet in ultima reparatione
<lb/>humani generis, quae aliquo modo cadebat sub merito, maxime secundum quod
<lb/>reparationis terminus consistit in perventione ad vitam aeternam.
<lb/>Ad tertium dicendum, quod aliqua sunt sine quibus vita aeterna haberi non potest,
<lb/>quae sunt concomitantia ipsam, sicut visio Dei, et impassibilitas; et de his verum
<lb/>est quod meretur ea qui meretur vitam aeternam. Quaedam vero sunt quae sunt
<lb/>ducentia ad vitam aeternam sicut principia merendi; et talia non cadunt sub
<lb/>merito, sicut gratia, et huiusmodi; et inter illa potest computari Incarnatio Filii.
<lb/>Vel dicendum, quod sine Incarnatione poterat perveniri ad vitam aeternam: quia
<lb/>fuit alius modus possibilis nostrae salutis, ut dicunt sancti.
<pb n="vol. 5, p. 284"/>
<lb/>Ad quartum dicendum, quod ipsi non petebant Incarnationem, quam indubitanter
<lb/>credebant futuram; sed petebant eius accelerationem. Vel dicendum, quod
<lb/>non petebant pro se, quia non petebant aliquid fiendum in ipsis petentibus.
<lb/>Ad quintum dicendum, quod quamvis mereamur vitam aeternam per fidem operantem
<lb/>per dilectionem, non tamen oportet hoc dicere de Incarnatione: quia
<lb/>vita aeterna est beneficium praestitum tantum personae merentis, Incarnatio
<lb/>autem beneficium praestitum toti humanae naturae.
<lb/>Ad sextum dicendum, quod beata Virgo non meruit Incarnationem; sed praesupposita
<lb/>Incarnatione meruit quod per eam fieret, non quidem merito condigni,
<lb/>sed merito congrui, inquantum decebat quod mater Dei esset purissima et
<lb/>perfectissima Virgo.
<lb/>Et per hoc patet etiam solutio ad alia.
<lb/>ARTICULUS 2
<lb/><hi rend="bold">Utrum gratia sit naturalis illi homini</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod gratia non sit illi homini naturalis. Gratia enim et natura dividuntur
<lb/>ex opposito. Sed unum oppositorum non denominat aliud. Ergo gratia
<lb/>non debet dici naturalis.
<lb/>2. Praeterea, naturale est quod ex principiis naturae causatur, sicut igni ferri sursum.
<lb/>Sed ex humana natura non causatur gratia. Ergo non debet dici naturalis.
<lb/>3. Praeterea, Christus est eiusdem naturae cum aliis hominibus. Sed aliis hominibus
<lb/>gratia non est naturalis. Ergo nec sibi.
<lb/>4. Praeterea, per naturalia non meremur. Sed Christus meruit per gratiam
<lb/>quam habuit, ut infra dicetur, dist. 18, art. 2, 3, 4, 6. Ergo non fuit ei naturalis.
<lb/>SED CONTRA, causae proximae rerum naturalium sunt naturales. Sed Christus
<lb/>per gratiam est naturalis Filius. Ergo gratia est ei naturalis.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod Christus divina gratia vel Divinitate non sit repletus
<lb/>corporaliter, quod in littera dicitur. Omne enim quod est in aliquo corporaliter,
<lb/>est in eo per circumscriptionem. Sed Divinitas non potest esse circumscripta.
<lb/>Ergo non potest habitare in Christo corporaliter.
<lb/>2. Praeterea, Deus magis elongatur a corporeitate quam Angelus, qui in comparatione
<lb/>Dei corporeus est, ut dicit Damascenus lib. 1 de Fide, cap. 3. Sed
<lb/>Angelus non est in aliquo loco, vel corpore, corporaliter. Ergo multo minus
<lb/>Divinitas.
<pb n="vol. 5, p. 286"/>
<lb/>3. Praeterea, Deitas in homine non habitat nisi per gratiam. Sed gratia non est
<lb/>in corpore. Ergo Deitas non potest habitare in aliquo corporaliter.
<lb/>SED CONTRA, Divinitas iuncta est toti humanae naturae. Sed corpus est pars
<lb/>humanae naturae. Ergo unita est corpori; ergo habitat in Christo etiam
<lb/>corporaliter.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod de gratia Christi possumus
<lb/>loqui dupliciter: aut de gratia unionis, aut de gratia habituali, qua anima eius
<lb/>perfecta est. Gratia autem unionis dicitur Christo naturalis, quia ordinatur ad
<lb/>unionem in personam divinam, secundum quod ille homo dicitur naturalis
<lb/>Filius Patris. Gratia vero habitualis potest etiam dici Christo naturalis dupliciter.
<lb/>Uno modo quia ad modum proprietatum naturalium se habet, quae suum
<lb/>subiectum inseparabiliter consequuntur. Alio modo quia ex altera suarum naturarum
<lb/>causatur, scilicet ex divina natura, non autem ex humana.
<lb/>AD OBIECTA
<lb/>Ad primum ergo dicendum, quod gratia unionis dicitur quidem gratia quantum
<lb/>ad causam, quia eam nulla merita praecesserunt; sed dicitur naturalis quantum
<lb/>ad effectum, quod est esse Filium naturalem, ut dictum est. Gratia autem habitualis
<lb/>dicitur gratia ratione humanae naturae; naturalis ratione divinae, vel
<lb/>ratione humanae naturae inquantum inseparabiliter inest.
<lb/>Et per hoc patet solutio ad alia.
<lb/><hi rend="bold">Solutio II</hi>
<lb/>Ad id quod ulterius quaeritur, dicendum quod plenitudo Divinitatis dicitur corporaliter
<lb/>habitare in Christo tripliciter. Primo modo quia Deitas non tantum
<lb/>animae, sed etiam carni unita est. Secundo per similitudinem ad tres dimensiones
<lb/>corporis, quia Divinitas est tribus modis in Christo. Uno modo generali,
<lb/>sicut est in omnibus creaturis, per essentiam, praesentiam et potentiam; et in
<lb/>hoc consistit quasi longitudo. Alio modo speciali, prout est in sanctis per gratiam;
<lb/>per quam est latitudo caritatis. Tertio modo in proprio Filio, scilicet per
<lb/>unionem; in quo est sublimitas et profundum.
<lb/>Tertio dicitur corporaliter habitare ad similitudinem corporis, secundum quod
<lb/>dividitur contra umbram. In sacramentis enim veteris legis fuit quasi in umbris
<lb/>et signis, Hebr. 10, 1: «Umbram habens lex futurorum bonorum»: in Christo
<lb/>autem secundum rem et veritatem; unde Christus se habet ad illas figuras sicut
<lb/>corpus ad umbram.
<pb n="vol. 5, p. 288"/>
<lb/>AD OBIECTA
<lb/>Ad primum ergo dicendum, quod corporaliter secundum primam expositionem
<lb/>non dicit modum existendi Divinitatem in Christo, sed magis id cui Divinitas
<lb/>coniungitur; secundum autem alios modos est similitudinarie dictum.
<lb/>Unde patet solutio ad secundum.
<lb/>Ad tertium dicendum, quod in aliis hominibus sanctis est Deus per gratiam
<lb/>acceptationis, sive habitualem, quae est tantum in anima; in Christo autem est
<lb/>per gratiam unionis, quae est ad animam et corpus.
<lb/><hi rend="bold">EXPOSITIO TEXTUS</hi>
<lb/>«Uno nominato tres intelliguntur». Contra. Dicimus Filium Dei incarnatum,
<lb/>quod non intelligitur de Patre et Spiritu Sancto. Et dicendum, quod hoc est
<lb/>intelligendum de his quae ad essentiam pertinent: quorum si aliquid de una
<lb/>tantum persona dicatur, oportet quod de alia intelligatur.
<lb/>«Non est autem concedendum, quidquid de aliqua re nascitur, continuo eiusdem
<lb/>rei Filium nuncupandum». Sciendum est ergo, quod haec praepositio «ex»
<lb/>denotat causam efficientem, vel materialem. Ad hoc autem quod aliquid natum
<lb/>ex aliquo materialiter, filiationis nomen accipiat, oportet quod in similitudinem
<lb/>speciei producatur cum eo ex quo nascitur, sicut filius matri; et ideo capilli et
<lb/>lumbricus non dicuntur filii eius ex quo materialiter nascuntur. Ad hoc etiam
<lb/>quod aliquid natum de alio active dicatur filius eius, oportet quod producatur
<lb/>de substantia agentis, et in similitudinem eiusdem speciei, et quod non sit agens
<lb/>instrumentale, sed principale. Primae autem duae conditiones deficiunt in
<lb/>Spiritu Sancto; unde Christus non potest dici filius eius. Secunda autem et tertia
<lb/>deficiunt in aqua: quia renatus spiritualiter non assumit similitudinem
<lb/>aquae, sed similitudinem Dei; et aqua est instrumentum divinae virtutis operantis
<lb/>in eo: tamen Dionysius, 2 cap. eccles. Hierarch., vocat aquam baptismi
<lb/>matrem filialitatis: sed non proprie dicitur.
<lb/>«Dicuntur filii Gehennae». Sciendum, quod hoc dicitur secundum modum
<lb/>loquendi consuetum in Scripturis, ut illud quod magnam habet affinitatem ad
<lb/>alterum, filius eius dicatur; sicut Isai. 5, 1, dicitur: «In cornu filio olei»; idest
<lb/>in monte, ubi abundat oleum; et similiter, 1 Reg. 26, dixit David de Abner, quod
<lb/>filius mortis esset, quia mortem valde merebatur.
<lb/>«Conceptus et natus de Spiritu Sancto». Quamvis utrumque horum possit dici
<lb/>et de Spiritu Sancto et de matre; tamen magis proprie dicitur conceptus de
<lb/>Spiritu Sancto, quia conceptionem in instanti Spiritus Sanctus operatus est;
<lb/>natus autem magis proprie dicitur de matre, quae eum ex utero produxit: unde
<lb/>in symbolo dicitur conceptus de Spiritu Sancto, natus ex Maria Virgine.
<pb n="vol. 5, p. 290"/>
<lb/>«Factum ex semine David»: Roman. 1. Contra. Damascenus, 3 lib., cap. 2:
<lb/>«Non seminaliter, sed conditive per Spiritum Sanctum». Ad quod dicendum,
<lb/>quod Damascenus loquitur quantum ad proximam Christi generationem ex
<lb/>Virgine; verbum autem Apostoli intelligendum est quantum ad remotos parentes,
<lb/>ex quibus seminaliter mater Christi processit.
<lb/>«Cum aliud sit fieri, aliud nasci». Contra. Fieri videtur esse commune ad
<lb/>omnem productionem, qua aliquid incipit esse. Ad quod dicendum, quod hoc
<lb/>est verum de facere, secundum quod communiter sumitur: proprie tamen dicitur
<lb/>facere, exercere aliquam actionem in exteriorem materiam, secundum quod
<lb/>dicit Philosophus in 6 Ethic., quod ars est recta ratio agibilium. Unde
<lb/>ad ostendendum quod conceptio Christi est ex principio agente extrinseco, non
<lb/>naturaliter agente, sicut est in nostra conceptione, ideo dicit Apostolus eum
<lb/>factum; quamvis et natus et conceptus dici possit quantum est ex parte matris.
<pb n="vol. 5, p. 302"/>
<lb/><hi rend="bold">IN TERTIUM SENTENTIARUM, DISTINCTIO 5</hi>
<lb/><hi rend="bold">DIVISIO TEXTUS</hi>
<lb/>Postquam determinavit Magister circa Incarnationem divinam, quid sit assumens,
<lb/>et quid assumptum; hic determinat de utroque simul cuiusmodi sit quantum
<lb/>ad intentiones eorum, utrum scilicet assumens et assumptum habeant rationem
<lb/>naturae vel personae; et dividitur in tres partes: in prima movet quaestionem;
<lb/>in secunda determinat eam, ibi: «Haec inquisitio, sive quaerendi ratio,
<lb/>iuxta sacrarum auctoritatum testimonia, partim implicita atque perplexa, partim
<lb/>vero explicita est et aperta»; in tertia movet quasdam dubitationes, ibi:
<lb/>«Sed quaeritur, utrum eadem divina natura debeat dici caro facta sicut dicitur
<lb/>verbum factum caro». Prima dividitur in duas: primo determinat quaestionem
<lb/>quantum ad id quod manifestat veritatem; secundo quantum ad id quod est
<lb/>magis dubium in quaestione, ibi: «De quarto vero quaestionis articulo scrupulosa
<lb/>etiam inter doctos quaestio est». Et haec pars dividitur in tres: in prima
<lb/>ponit auctoritates ad utramque partem dubitationis; in secunda solvit, ibi: «Nos
<lb/>autem omnis mendacii et contradictionis notam a sacris paginis secludere
<lb/>cupientes, orthodoxis patribus... consentimus»; in tertia solutionem per auctoritates
<lb/>Damasceni confirmat, ibi: «Qui sensus ex verbis Ioannis Damasceni
<lb/>Confirmatur». Circa primum tria facit: primo inducit auctoritatem ad partem
<lb/>negativam, scilicet quod natura non assumpsit naturam; secundo ad partem
<lb/>affirmativam, ibi: «Cui videtur obviare quod Augustinus ait»; tertio ex auctoritatibus
<lb/>inductis colligit dubitationem, ibi: «Ex verbis autem Augustini... innui
<lb/>videtur, solum Verbum carnem factum».
<lb/>«Sed quaeritur utrum eadem divina natura debeat dici caro facta sicut Verbum
<lb/>dicitur factum caro». Hic movet quasdam dubitationes circa praedictam determinationem:
<lb/>et primo quantum ad hoc quod dixit naturam divinam incarnatam;
<lb/>secundo quantum ad hoc quod dixit personam non esse assumptam, ibi: «Ideo
<lb/>vero non personam hominis assumpsit, quia caro illa et anima illa non erant
<lb/>unita in unam personam quam assumpserit». Circa primum duo facit: primo
<lb/>quaerit, utrum divina natura possit dici caro facta; secundo utrum possit dici
<lb/>facta homo, ibi: «Si autem natura divina naturam hominis accepit, quare non
<lb/>dicitur facta homo?».
<lb/>«Ideo vero non personam hominis assumpsit» etc. Hic movet dubitationes circa
<lb/>hoc quod dictum est personam hominis non esse assumptam; et circa hoc duo
<lb/>facit: primo assignat huius dicti causam; secundo obiicit in contrarium, ibi:
<lb/>«Hic a quibusdam opponitur». Et dividitur haec pars in duas obiectiones, quas
<lb/>ponit; secunda incipit, ibi: «Aliter quoque nituntur probare, Verbum Dei assumpsisse
<lb/>personam». Et utraque dividitur in obiectionem et solutionem; prima
<lb/>solutio incipit ibi: «Quod ideo non sequitur, quia anima non est persona, quando
<lb/>alii rei est unita personaliter»; secunda ibi: «Quia nefas est hoc dicere».
<pb n="vol. 5, p. 304"/>
<lb/><hi rend="bold">QUAESTIO 1</hi>
<lb/>Hic est triplex quaestio. Prima est de unione. Secunda de assumente unionem.
<lb/>Tertia de assumpto.
<lb/>Circa primum quaeruntur tria: 1. Quid sit unio; 2. Utrum unio sit facta in natura;
<lb/>3. Utrum sit facta in persona.
<lb/>ARTICULUS 1
<lb/><hi rend="bold">Utrum unio sit aliquid creatum.</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod unio non sit aliqua creatura. Unio enim est in eo quod per eam
<lb/>unum dicitur. Sed divina natura dicitur unita humanae. Ergo unio est in divina
<lb/>natura. Sed nihil est in Deo creatum. Ergo unio non est aliquid creatum.
<lb/>2. Praeterea, unio est relativum aequiparantiae. Sed huiusmodi relativa similiter
<lb/>se habent ad utrumque extremum. Ergo vel est in divina natura et humana; et sic
<lb/>idem quod prius: vel in neutra; et sic nusquam est, et ita non esset creatura.
<lb/>3. Praeterea, nihil creatum dicitur de Deo nisi vel per causam, ut cum dicitur
<lb/>aliquid scire, quia facit nos scire; vel per assumptionem, ut cum dicitur homo;
<lb/>vel per similitudinem, ut cum dicitur leo vel agnus Dei. Sed cum dicitur divina
<lb/>natura unita humanae naturae, hoc non tantum per causam dicitur, quia sic
<lb/>Pater diceretur unitus, quia hanc facit unionem: nec per assumptionem; quia si
<lb/>assumpsit unionem, aliqua unio esset Dei ad unionem, et sic in infinitum: nec
<lb/>iterum per similitudinem, quia tunc unio non diceretur secundum veritatem rei,
<lb/>sed secundum metaphoram; et sic Deus homo diceretur metaphorice, sicut dicitur
<lb/>leo vel agnus. Ergo unio non est quid creatum.
<lb/>SED CONTRA, omne quod est et non est creatum, est aeternum. Sed unio est, quia
<lb/>per eam secundum rem unitae sunt duae naturae in una persona, et non est ab
<lb/>aeterno, sed in tempore incepit. Ergo est creatum.
<lb/><hi rend="bold">Quaestiuncula II</hi>
<lb/>1. Ulterius. VIDETUR, quod sit minima unionum. Quia quanto unita magis
<lb/>distant, tanto est minor unio. Sed divina natura et humana quae dicuntur unita,
<lb/>maxime distant. Ergo unio est minima.
<lb/>2. Praeterea, quanto maior est compositio, tanto minor unio. Sed in Christo est
<lb/>maxima compositio: quia post compositionem quam natura facit in homine,
<lb/>quae est maxima inter omnes naturales compositiones, est ibi coniunctio
<lb/>Divinitatis et humanitatis. Ergo est ibi minima unio.
<pb n="vol. 5, p. 306"/>
<lb/>3. Praeterea, quod est omnibus modis unum, est magis unum quam quod est
<lb/>quodammodo unum, et quodammodo non. Sed quaedam sunt unita et in natura
<lb/>et in persona, sicut quatuor elementa in corpore humano. Cum igitur in Christo
<lb/>facta sit unio in persona, et non in natura, videtur quod ad minus multae uniones
<lb/>sint maiores ista unione.
<lb/>SED CONTRA est, quod dicit Bernardus in libro de Consideratione, quod
<lb/>inter omnes unitates arcem tenet unitas Trinitatis, et post ipsam est unitas
<lb/>dignativa quae est in Christo. Ergo videtur quod post unitatem divinae naturae
<lb/>ista sit maxima.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod unio non differat ab assumptione. Assumptio enim
<lb/>dicitur quasi ad se sumptio. Sed quidquid ad se sumitur, aliquo modo sumenti
<lb/>unitur. Ergo assumptio est idem quod unio.
<lb/>2. Si dicatur, quod differunt, quia uniens est unitum, sed assumens non est
<lb/>assumptum; contra. Uniens est agens unionem. Sed non omne agens unionem
<lb/>est unitum, sicut patet de Patre et Spiritu Sancto. Ergo illa differentia nulla est.
<lb/>3. Si dicatur, quod assumptio praecedat unionem; contra. Ante primum non potest
<lb/>esse aliquod prius. Sed in primo instanti suae conceptionis fuit unio in Christo.
<lb/>Ergo assumptio non praecedit unionem; et ita non videtur quod differant.
<lb/>SED CONTRA, divina natura dicitur unita humanae naturae. Non autem dicitur
<lb/>assumpta. Ergo assumptio et unio differunt.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum, ad primam quaestionem, quod unio relatio quaedam est.
<lb/>Omnis autem relatio, secundum Philosophum, fundatur vel
<lb/>supra quantitatem, secundum quod reducitur ad genus quantitatis, aut supra
<lb/>actionem vel passionem. Unum autem reducitur ad genus quantitatis quasi
<lb/>principium quantitatis discretae; et supra ipsam fundatur identitas, secundum
<lb/>quod est unum in substantia; aequalitas, secundum quod est unum in quantitate;
<lb/>similitudo, secundum quod est unum in qualitate.
<lb/>Unitio autem est quaedam actio vel passio qua ex multis efficitur aliquo modo
<lb/>unum; et hanc actionem sequitur ista relatio quae est unio. Relationum autem
<lb/>tam harum quam illarum quaedam innascuntur ex motu utriusque: et tunc
<lb/>oportet quod illae relationes sint realiter in utroque extremorum, sicut paternitas,
<lb/>et huiusmodi: quaedam autem innascuntur ex motu unius sine immutatione
<lb/>alterius, quod accidit in his quorum unum dependet ad alterum, et non e converso,
<lb/>sicut scientia ad scitum; et in talibus relatio est secundum rem in eo
<pb n="vol. 5, p. 308"/>
<lb/>quod dependet ad alterum, in altero vero est secundum rationem tantum. Cum
<lb/>igitur in Incarnatione non sit aliqua mutatio facta in natura divina, sed in
<lb/>humana quae tracta est ad unitatem in persona divina, erit haec relatio, scilicet
<lb/>unio, secundum rem in natura humana, in divina autem secundum rationem
<lb/>tantum, secundum quod dicit Philosophus quod aliqua sunt relativa,
<lb/>non quia ipsa referuntur, sed quia alia referuntur ad ipsa. Unde unio secundum
<lb/>rem creatura quaedam est.
<lb/>AD OBIECTA
<lb/>Ad primum ergo dicendum, quod unio illa est in Deo secundum rationem tantum,
<lb/>et non secundum rem.
<lb/>Ad secundum dicendum, quod unio est relatio aequiparantiae in rebus creatis,
<lb/>sed non in Creatore et creatura: quia non eodem modo se habent in unione: sicut
<lb/>etiam similitudo non ordinatur in Deo ad creaturam secundum aequiparantiam,
<lb/>sicut dicit Dionysius, quamvis in aliis sit relatio aequiparantiae.
<lb/>Ad tertium dicendum, quod unio quae de Deo praedicatur non est neque
<lb/>Creator neque creatura: quia prout in ipso est, non est aliquid secundum rem,
<lb/>sed secundum rationem tantum. Non tamen ratio falsa est, quia fundatur super
<lb/>relationem creaturae ad Creatorem: sicut etiam est de aliis relativis quae ex
<lb/>tempore de Deo dicuntur, ut Dominus et huiusmodi.
<lb/><hi rend="bold">Solutio II</hi>
<lb/>Ad secundam quaestionem dicendum, quod unio ista potest dupliciter considerari:
<lb/>vel quantum ad id in quo fit unio, vel quantum ad ea quae uniuntur. Si
<lb/>primo modo; cum unio fiat in persona divina, quae est maxime unum et simplicissimum;
<lb/>sic est maxima unio post unionem essentiae in tribus personis:
<lb/>quamvis enim persona sit ita simplex et unum sicut essentia, tamen quaelibet
<lb/>trium personarum est idem re cum ipsa essentia, in qua uniuntur;
<lb/>non autem utraque natura in Christo est idem re cum persona divina, quamvis
<lb/>altera natura, scilicet divina, sit omnino idem re cum ipsa; et ita unio personarum
<lb/>in una essentia est maior quam unio naturarum in una persona. Si secundo
<lb/>modo, sic non est maxima unio. Sed prima consideratio est unionis secundum
<lb/>se, quia secundum id quod unum est; haec autem est consideratio unionis, non
<lb/>secundum quod unio. Et ideo dicendum, quod unio est maxima simpliciter,
<lb/>quamvis sit non maxima secundum quid.
<lb/>Et per hoc patet responsio ad ea quae obiiciuntur.
<pb n="vol. 5, p. 310"/>
<lb/><hi rend="bold">Solutio III</hi>
<lb/>Ad tertiam quaestionem, dicendum, quod prima differentia assumptionis et unionis
<lb/>est quod assumptio est actio vel passio; unio autem est relatio tantum, quamvis
<lb/>unitio etiam sit actio. Secunda differentia est quia assumptio dicitur per comparationem
<lb/>ad terminum a quo separatur vel accipitur secundum quod uniendum
<lb/>est; sed unio dicitur per comparationem ad terminum vel effectum coniunctionis,
<lb/>qui est esse unum. Et inde sumitur tertia differentia, quod uniens est unitum:
<lb/>quia unitum significatur secundum quod iam factum est unum; assumptum
<lb/>autem secundum quod est in via ad hoc: et ideo assumens non est assumptum.
<lb/>Quarta differentia est, quia assumptio determinat id ad quod fit coniunctio,
<lb/>secundum quod dicitur assumptio, quasi ad se sumptio: unio autem non; et ideo
<lb/>quicumque facit coniunctionem, potest dici unire; non autem potest dici assumere,
<lb/>nisi sibi coniungat; unde Pater univit humanam naturam cum divina, non
<lb/>autem assumpsit. Quinta differentia est quod unio, quantum est de se, aequaliter
<lb/>respicit utrumque extremorum; assumptio autem non, immo requirit esse fixum
<lb/>et stans in uno, ad quod aliud trahatur; et inde est quod natura divina potest dici
<lb/>unita in persona humanae naturae, non autem potest dici assumpta.
<lb/>AD OBIECTA
<lb/>Ad primum ergo dicendum, quod quamvis assumptio ordinetur ad unionem, non
<lb/>tamen includit in sua significatione terminum, qui est fieri unum, sicut includitur
<lb/>in significatione unionis.
<lb/>Ad secundum dicendum, quod hoc quod dicitur, quod uniens est unitum, intelligendum
<lb/>est de eo quod est uniens sibi, et in se: Pater autem non univit sibi; nec divina
<lb/>natura univit in se, sed in persona, nec humana natura signatur ut unitum in persona,
<lb/>sed homo. Et ideo neque Pater est homo, neque divina natura est humana.
<lb/>Ad tertium dicendum, quod quamvis in Christo assumptio non praecedat unionem
<lb/>tempore, praecedit tamen natura, et secundum modum intelligendi.
<lb/>ARTICULUS 2
<lb/><hi rend="bold">Utrum unio sit facta in natura</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod unio sit facta in natura. Quod enim constat ex duabus naturis,
<lb/>videtur habere unam naturam mediam inter illa, sicut mixtum quod constat ex
<lb/>quatuor elementis. Sed Christus constat ex duabus naturis, secundum Augustinum,
<lb/>qui dicit, quod ex utraque substantia, scilicet divina et humana,
<lb/>est unus Dei et hominis Filius. Ergo videtur habere unam naturam ex utrisque
<lb/>compactam.
<pb n="vol. 5, p. 312"/>
<lb/>2. Praeterea, natura, secundum quod hic loquimur, est unumquodque informans
<lb/>specifica differentia, ut dicit Boetius in lib. de duabus naturis. Sed Philosophus
<lb/>dicit, quod semper una differentia addita mutat speciem,
<lb/>sicut in numeris quaelibet unitas addita facit novam speciem numeri. Ergo
<lb/>humana natura addita divinae facit novam naturam secundum speciem.
<lb/>3. Si dicatur, quod non potest una natura constitui ex duabus, quia oportet
<lb/>utramque naturam servari in Incarnatione; contra. Anima et corpus constituunt
<lb/>humanam naturam. Utrumque tamen, scilicet corpus et anima, intransmutatum
<lb/>permanet in sua natura. Ergo ex duabus naturis potest tertia constitui, utraque
<lb/>remanente salva.
<lb/>4. Praeterea, proprietas sequitur naturam eius cuius est proprietas. Sed proprietates
<lb/>divinae naturae dicuntur de illo homine: dicitur enim, quod ille homo
<lb/>creavit stellas; et e converso dicitur, quod Filius Dei est passus. Ergo videtur
<lb/>quod aliquid divinae naturae est in humana natura, et aliquid humanae sit in
<lb/>divina; et sic videtur esse facta quaedam coniunctio naturarum in unam
<lb/>naturam.
<lb/>5. Praeterea, quando aliqua duo coniunguntur quorum unum multum superat
<lb/>alterum, hoc quod superatur transit in naturam superantis, sicut si gutta vini in
<lb/>mille amphoras proiiciatur aquae. Sed natura divina in infinitum superat
<lb/>humanam. Ergo humana natura coniuncta divinae, tota convertitur in divinam.
<lb/>6. Praeterea, hoc videtur per hoc quod caro Christi dicitur deificata a sanctis,
<lb/>sicut Damascenus narrat.
<lb/>SED CONTRA, filiatio requirit similitudinem in natura. Sed Christus dicitur Filius
<lb/>Dei Patris et Virginis matris. Ergo est similis in natura utrique. Sed Virgo et
<lb/>Deus Pater non communicant in aliqua natura. Ergo oportet Christum ponere
<lb/>duarum naturarum.
<lb/>Praeterea, per proprietates naturales in cognitionem naturae devenimus. Sed in
<lb/>Christo invenimus proprietates duarum naturarum, ut humanae et divinae.
<lb/>Ergo oportet Christum duarum naturarum ponere.
<lb/><hi rend="bold">Solutio</hi>
<lb/>Respondeo dicendum, quod ad huius quaestionis evidentiam oportet scire, quid
<lb/>nomen naturae significet. Natura autem a nascendo nomen accepit; quae proprie
<lb/>dicitur generatio viventium ex similibus similia in specie producentium;
<lb/>unde secundum primam sui institutionem natura significat generationem ipsam
<lb/>viventium, scilicet nativitatem. Item translatum est nomen naturae ad significandum
<lb/>principium activum illius generationis: quia virtutes agentes ex actibus
<lb/>nominari consueverunt. Inde ulterius procedit nomen naturae ad significandum
<lb/>principium activum cuiuslibet motus naturalis: et ulterius ad significandum
<pb n="vol. 5, p. 314"/>
<lb/>etiam principium materiale cuiuslibet generationis: et inde etiam ad significandum
<lb/>principium formale, quod est terminus generationis. Sed quia non solum
<lb/>generatio terminatur ad formam, sed ad substantiam compositam; ideo translatum
<lb/>est ad significandum quamlibet substantiam, secundum quod dicit
<lb/>Philosophus in 5 Metaph., et ad significandum etiam quodlibet ens,
<lb/>sicut dicit Boetius.
<lb/>Substantia autem, praeter significationes quibus forma vel materia dicitur substantia,
<lb/>dicitur duobus modis, secundum Philosophum 5 Metaph.. Uno
<lb/>modo subiectum ipsum quod dicitur hoc aliquid, et de altero non praedicatur, ut
<lb/>hic homo, secundum quod substantia significatur nomine hypostasis; et secundum
<lb/>hanc significationem substantia dicitur natura secundum quod natura est
<lb/>quod agere vel pati potest, ut dicit Boetius in praedicto libro. Alio modo dicitur
<lb/>substantia quod quid erat esse, idest quidditas et essentia, quam significat definitio
<lb/>cuiuslibet rei, prout significatur nomine «usiae»; et sic etiam substantia dicitur
<lb/>natura, secundum quod Boetius dicit, quod natura est unumquodque informans
<lb/>specifica differentia: quia ultima differentia est quae definitionem complet.
<lb/>Relictis ergo omnibus aliis significationibus naturae, secundum hanc tantum
<lb/>significationem quaeritur, utrum in Christo sit una natura vel plures. Si autem
<lb/>sit una tantum, vel altera earum tantum, vel composita ex utrisque. Si altera
<lb/>earum tantum, hoc erit dupliciter. Uno modo nulla adiunctione interveniente
<lb/>unius ad alteram; et sic si sit divina tantum, nihil novum accidit in hoc
<lb/>quod verbum caro factum est, et Incarnatio nihil est. Si vero sit humana tantum,
<lb/>non differt Christus ab aliis hominibus, et perit Incarnatio. Alio modo altera
<lb/>naturarum transeunte in alteram; quod non potest esse: quia quae non communicant
<lb/>in materia, non possunt in invicem transire; divina autem natura penitus
<lb/>est immaterialis, nedum ut communicet humanae in materia. Praeterea si divina
<lb/>natura transiret in humanam, tolleretur simplicitas et immutabilitas divinae
<lb/>naturae; si vero humana verteretur in divinam, tolleretur veritas passionis, et
<lb/>omnium quae corporaliter operatus est Christus.
<lb/>Si autem esset una natura composita ex duabus, hoc posset esse dupliciter. Uno
<lb/>modo quia tertia natura componeretur ex duabus naturis non manentibus, sicut
<lb/>ex quatuor elementis componitur mixtum; et secundum hoc poneretur divina
<lb/>natura passibilis et materialis, quia mixtio non est nisi eorum quae communicant
<lb/>in materia, et nata sunt agere et pati ad invicem; et tolleretur fides confitens
<lb/>Christum esse verum Deum et verum hominem. Alio modo quod componeretur
<lb/>ex duabus naturis manentibus: et hoc dupliciter. Uno modo secundum
<lb/>commensurationem vel continuationis vel contiguationis; et secundum hoc
<lb/>poneretur divina natura corporea: quia continuatio et contactus corporum est.
<lb/>Alio modo secundum informationem, sicut ex anima et corpore fit unum; et hoc
<lb/>etiam non potest esse: quia per modum istum non fit unum ex duobus actibus
<lb/>nec ex duabus potentiis, sed ex actu et potentia, secundum Philosophum:
<lb/>divina autem natura et humana, utraque est ens actu.
<pb n="vol. 5, p. 316"/>
<lb/>Praeterea divina natura non habet aliquid potentialitatis, nec potest esse actus
<lb/>veniens in compositionem alicuius, cum sit esse primum infinitum per se subsistens.
<lb/>Patet igitur quod quocumque modo ponatur una natura in Christo, sequitur
<lb/>error: et ideo Eutyches, qui hoc posuit, ut haereticus condemnatus est.
<lb/>AD OBIECTA
<lb/>Ad primum ergo dicendum, quod aliquid constat ex duabus naturis, non tamen
<lb/>ex duabus sicut mixtum ex elementis: quia et in talibus oportet quod sit media
<lb/>natura constituta ex duabus non manentibus. Christus autem constat ex duabus
<lb/>naturis ita quod in duabus naturis salvatis subsistit: est enim naturae divinae et
<lb/>humanae: et ideo ratio non sequitur.
<lb/>Ad secundum dicendum, quod, sicut dicit Avicenna, differentia nominat totam
<lb/>naturam speciei; alias non praedicaretur de specie; sed non nominat ex toto,
<lb/>sed ex parte, scilicet formali principio: dicitur enim rationale habens rationem.
<lb/>Genus autem e converso nominat totum ex principio materiali. Unde differentia
<lb/>non additur differentiae per hoc quod natura additur naturae, sed per hoc quod
<lb/>ulterius principium formale additur, sicut intellectivum supra sensitivum. Talis
<lb/>autem additio non est in Christo: non enim una natura additur alteri sicut formalis
<lb/>respectu illius, ut dictum est.
<lb/>Ad tertium dicendum, quod anima et corpus secundum quod sunt partes hominis,
<lb/>proprie loquendo, non sunt duae naturae, prout in proposito de natura
<lb/>loquimur; sed utrumque est pars naturae, alterum sicut forma, alterum autem
<lb/>sicut materia; unde non est instantia.
<lb/>Ad quartum dicendum, quod proprietates humanae naturae nunquam dicuntur de
<lb/>divina, nec e converso, nisi secundum quamdam participationem; sed dicuntur
<lb/>utraeque de habente naturam, vel humanam vel divinam, quae significatur hoc
<lb/>nomine Deus, et hoc nomine homo: idem enim est qui utrasque naturas habet.
<lb/>Ad quintum dicendum, quod ratio ista procedit in illis quae communicant in
<lb/>materia, et agunt et patiuntur ad invicem: et ideo non est ad propositum.
<lb/>Ad sextum dicendum, quod caro dicitur deificata, non quia sit facta ipsa
<lb/>Divinitas, sed quia facta est Dei caro, et etiam quia abundantius dona
<lb/>Divinitatis participat ex hoc quod est unita Divinitati, et quia est quasi instrumentum
<lb/>per quod divina virtus salutem nostram operatur: tangendo enim
<lb/>leprosum carne sanavit per Divinitatis virtutem, et moriendo carne mortem
<lb/>vicit per virtutem Divinitatis. Virtus autem agentis aliquo modo est in instrumento,
<lb/>quo mediante aliquid agit.
<pb n="vol. 5, p. 318"/>
<lb/>ARTICULUS 3
<lb/><hi rend="bold">Utrum unio sit facta in persona, et si Christus est una persona</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod in Christo non sit una tantum persona, et sic non sit unio facta
<lb/>in persona. Nulla enim natura invenitur sine illis quae per se consequuntur ad
<lb/>naturam illam. Sed personalitas per se consequitur naturam humanam, et similiter
<lb/>divinam. Ergo utraque natura tenet suam personalitatem.
<lb/>2. Praeterea, natura humana est dignior in Christo quam in Petro. Sed personalitas
<lb/>ad dignitatem pertinet: unde in substantiis ignobilibus non invenitur
<lb/>persona. Ergo sicut humanitas Petri habet suam personalitatem, ita et humanitas
<lb/>Christi.
<lb/>3. Praeterea, in persona non videtur aliquid esse nisi natura, et distinguentia
<lb/>suppositum naturae ab aliis suppositis. Sed naturae in Christo sunt diversae, et
<lb/>distinctiva diversa, quia per relationes aeternas distinguitur a Patre et Spiritu
<lb/>Sancto; per divisionem autem materiae et accidentium distinguitur ab aliis
<lb/>hominibus. Ergo est ibi duplex personalitas.
<lb/>4. Praeterea, maior est convenientia in persona quam in genere vel specie: quia
<lb/>illa est in aliquo quod secundum rem unum est, hoc autem est secundum rationem
<lb/>unum. Sed propter maximam distantiam naturae divinae et humanae non
<lb/>potest esse earum convenientia in genere vel in specie. Ergo multo minus possunt
<lb/>convenire in una persona.
<lb/>5. Praeterea, Philosophus dicit in 5 Metaph., quod ad diversitatem in
<lb/>genere sequitur diversitas in specie, et ad hanc diversitas secundum numerum.
<lb/>Sed in Christo invenitur diversitas secundum speciem: quia sunt diversae naturae
<lb/>secundum illam acceptionem qua natura dicitur unumquodque informans
<lb/>specifica differentia. Ergo etiam secundum numerum differentia invenitur. Sed
<lb/>ubi est eadem persona, est idem secundum numerum. Ergo in Christo non est
<lb/>una persona.
<lb/>6. Praeterea, non est minor affinitas naturae ad personam quam formae ad
<lb/>materiam. Sed secundum diversitatem formarum est diversitas materiae: quia
<lb/>proprius actus fit in propria materia. Ergo secundum diversitatem naturarum
<lb/>est etiam diversitas in persona; et sic idem quod prius.
<lb/>SED CONTRA, ea quae secundum personam differunt et naturam, quod dicitur de
<lb/>uno, non dicitur de altero. Sed ea quae sunt Dei, in Scripturis attribuuntur
<lb/>homini: Psalmus 86, 5: «Homo natus est in ea, et ipse fundavit eam Altissimus»;
<lb/>et quae sunt hominis, attribuuntur Deo; 1 Corinth., 2, 8: «nunquam
<lb/>Dominum gloriae crucifixissent». Ergo Deus et homo conveniunt in persona.
<pb n="vol. 5, p. 320"/>
<lb/>Praeterea, quod attribuitur Filio et non Patri, convenit ei secundum id in quo a
<lb/>Patre distinguitur. Sed unio passive accepta convenit Filio, et non Patri. Ergo
<lb/>convenit ei secundum id in quo a Patre distinguitur. Sed hoc est in persona.
<lb/>Ergo unio facta est in persona.
<lb/>Praeterea, ad hoc quod fiat redemptio humani generis, oportet quod sit agens
<lb/>satisfactionem unus Deus qui potest, et homo qui debet, ut patet ex dictis in
<lb/>1 dist., quaest. 1, art. 2. Sed nullo modo duae personae possunt esse unum
<lb/>agens. Ergo si sunt duae personae, nondum facta est satisfactio; et ita adhuc
<lb/>sumus in servitute peccati, quod est contra sacram Scripturam novi Testamenti.
<lb/><hi rend="bold">Solutio</hi>
<lb/>Respondeo dicendum, quod Nestorius, qui ponit duas in Christo personas, ex
<lb/>hoc deceptus fuit, ut dicit Boetius, quia credidit idem esse
<lb/>personam et naturam; unde credidit, cum sint duae naturae in Christo, quod
<lb/>sint duae personae: et ex eodem fonte processit error Eutychetis, qui cum audivit
<lb/>unam personam in Christo, aestimavit unam naturam: et ex eodem fonte
<lb/>contra Trinitatem processit error Arii et Sabellii.
<lb/>Sciendum est ergo, quod in quibusdam differunt natura et persona secundum
<lb/>rem, in quibusdam vero secundum rationem tantum. Natura enim, secundum
<lb/>quod hic loquimur, est quidditas rei quam signat sua definitio; persona autem
<lb/>est hoc aliquid quod subsistit in natura illa. In simplicibus autem quae carent
<lb/>materia, ut dicit Avicenna, ipsum simplex est sua quidditas; quidditas vero
<lb/>compositi non est ipsum compositum: humanitas enim non est homo. Cuius
<lb/>ratio est, quia in significatione humanitatis, sive quidditatis, sive naturae, continentur
<lb/>tantum essentialia principia hominis, secundum quod homo est; non
<lb/>autem ea quae pertinent ad determinationem materiae, per quam natura individuatur,
<lb/>quae tantum continentur in significatione Socratis, quia per ea Socrates
<lb/>est hic, et divisus ab aliis: et ideo, quia humanitas non includit in sua significatione
<lb/>totum quod est in re subsistente in natura, cum sit quasi pars, non praedicatur:
<lb/>et quia non subsistit nisi quod est compositum, et pars habetur a suo
<lb/>toto, ideo anima non subsistit, sed Socrates, et ipse est habens humanitatem.
<lb/>Homo autem significat utrumque, et essentialia, et individuantia, sed diversimode:
<lb/>quia significat essentialia determinate, individuantia vero indeterminate
<lb/>haec vel illa: et ideo homo, cum sit totum, potest praedicari de Socrate, et dicitur
<lb/>habens humanitatem; sed quia esse indistinctum est incompletum, quasi ens
<lb/>in potentia, ideo homo non subsistit, sed hic homo, cui convenit ratio personae.
<lb/>Est ergo ratio personae quod sit subsistens distinctum et omnia comprehendens
<lb/>quae in re sunt; natura autem essentialia tantum comprehendit. In simplicibus
<lb/>autem non differt re natura et persona: quia natura non recipitur in aliqua
<pb n="vol. 5, p. 322"/>
<lb/>materia per quam individuetur, sed est per se subsistens: tamen inquantum considerantur
<lb/>essentialia rei, sic dicimus ibi naturam; inquantum autem invenitur
<lb/>ibi aliquid subsistens, sic dicimus ibi personam.
<lb/>Patet igitur quod ex quo de ratione personae est quod comprehendit omnia
<lb/>quae in re sunt, si aliquid est extra illud quod comprehendit persona, hoc non
<lb/>est unitum rei, nisi forte secundum similitudinem in genere vel in specie vel
<lb/>accidente: et ideo, ut Boetius dicit, si non est una persona in
<lb/>Christo, nulla unio facta est Divinitatis et humanitatis, nisi secundum similitudinem
<lb/>gratiae; quod etiam Nestorius posuit: et hoc non est novum, nec Christo
<lb/>proprium; neque per eum redemptio fieri potuisset, nec ipse esset verus Deus,
<lb/>sed per participationem, sicut alii sancti. Unde simpliciter est concedendum, in
<lb/>Christo esse unam personam.
<lb/>AD OBIECTA
<lb/>Ad primum ergo dicendum, quod humana natura in Christo non est sine personalitate,
<lb/>sed est in persona una Verbi cum natura divina.
<lb/>Ad secundum dicendum, quod ex hoc natura Christi maxime nobilis est quod
<lb/>est in persona divina.
<lb/>Ad tertium dicendum, quod de ratione personae est quod comprehendat omnia
<lb/>essentialia, et proprietates individuantes simul coniunctorum; unde non sequitur
<lb/>quod si sint duae naturae et diversae proprietates, sint diversae personae.
<lb/>Si enim essent naturae cum suis proprietatibus seorsum positae, utrinque esset
<lb/>totalitas, quam requirit ratio personae, non est autem nisi una totalitas, quando
<lb/>coniunguntur; et ideo est una persona.
<lb/>Ad quartum dicendum, quod ea quae differunt genere vel specie, differunt
<lb/>numero essentiae vel naturae; non autem oportet quod differant numero suppositi
<lb/>vel subiecti: quia ea quae secundum se considerata diversorum sunt generum
<lb/>vel specierum, in unum suppositum vel subiectum congregari possunt;
<lb/>sicut caro et os ad constituendum corpus, et albedo et longitudo in eodem
<lb/>subiecto sunt; et similiter quamvis divina natura et humana differant plus quam
<lb/>specie vel genere, in unam tamen personam uniri possunt.
<lb/>Ad quintum dicendum, quod, sicut dicit Boetius,
<lb/>species est totum esse individuorum, et etiam genus aliquo modo, ut dicit
<lb/>Avicenna, secundum quod indistincte significat totum: et quia natura humana
<lb/>non comprehendit totum esse Christi, ideo non habet in Christo naturam speciei;
<lb/>et ideo non sequitur quod in Christo sint diversae species. Vel dicendum,
<lb/>quod illud Philosophi est intelligendum quando naturae diversorum generum
<lb/>non coniunguntur: accidens enim et subiectum, quia coniunguntur (quamvis
<lb/>sint diversa genere), non faciunt numerum.
<lb/>Ad sextum dicendum, quod forma adunatur materiae informando eam; et ideo
<lb/>oportet quod ad diversas formas diversae sint materiae dispositae; sed ad rationem
<lb/>personae requiritur tantum adunatio, quae potest esse etiam quantumcumque
<lb/>diversorum; et ideo non oportet quod diversae naturae habeant diversas personas.
<pb n="vol. 5, p. 324"/>
<lb/><hi rend="bold">QUAESTIO 2</hi>
<lb/>Deinde quaeritur de assumente; et circa hoc quaeruntur tria: 1. Utrum assumere
<lb/>conveniat divinae personae; 2. Utrum naturae; 3. Utrum naturae, remota
<lb/>persona.
<lb/>ARTICULUS 1
<lb/><hi rend="bold">Utrum assumere conveniat divinae personae</hi>
<lb/><hi rend="bold">Ad primum sic proceditur.</hi>
<lb/>1. VIDETUR, quod personae non conveniat assumere. Sicut enim dictum est, persona
<lb/>significat aliquid completum et totum. Sed ultima completione completo
<lb/>non potest fieri additio. Ergo persona non potest ad se aliquid assumere.
<lb/>2. Praeterea, quod assumitur per participationem alicuius, aliquo modo communicat
<lb/>illud. Sed de ratione personae est omnimoda incommunicabilitas. Ergo
<lb/>non potest persona assumere ad se aliquid in participationem sui.
<lb/>3. Praeterea, persona, inquantum supponitur naturae, habet aliquam similitudinem
<lb/>materiae, sicut natura habet similitudinem formae. Sed magis elongatur a
<lb/>perfectione materia quam forma, quae est pars rei. Si ergo natura divina propter
<lb/>sui perfectionem non potest esse forma alicuius rei, multo minus persona
<lb/>divina poterit esse persona alicuius alterius naturae. Ergo non potest persona
<lb/>naturam assumere.
<lb/>4. Praeterea, plus repugnat simplicitati diversitas naturae et personae, quam
<lb/>diversitas subiecti et accidentis: quia in substantiis simplicibus creatis non differt
<lb/>secundum Avicennam persona a natura secundum rem, quamvis in eis differat
<lb/>accidens a substantia. Sed persona divina Verbi non potest distingui propter
<lb/>suam simplicitatem proprietate quae non sit quod ipsa, nec potest esse subiectum
<lb/>alicuius accidentis. Ergo multo minus potest esse suppositum extraneae
<lb/>naturae.
<lb/>SED CONTRA, Ioan. 1, 14: «Verbum caro factum est»; idest homo factus est. Sed
<lb/>non nisi per assumptionem. Cum ergo Verbum sit nomen personale, oportet
<lb/>dicere quod persona assumat.
<lb/>Praeterea, assumptio terminatur ad unionem. Unio autem in persona est, ut
<lb/>probatum est in solutione articuli praecedentis. Ergo persona assumens est;
<lb/>cum assumptio, ut dictum est, dicat terminum in quo fit unio.
<pb n="vol. 5, p. 326"/>
<lb/><hi rend="bold">Solutio</hi>
<lb/>Respondeo dicendum, quod, sicut dictum est, persona requirit completionem. In
<lb/>coniunctione autem aliquorum aliquando ita est quod utrumque incompletum
<lb/>est, sicut patet in unione materiae et formae, quorum utrumque non habet esse
<lb/>completum, et in mixtione, quando utrumque mixtorum partim corrumpitur;
<lb/>unde in talibus haec completio quam requirit persona, neutri debetur, sed composito.
<lb/>Aliquando autem unum praeexistit in se completum, et aliud additur et
<lb/>completur per completionem eius, sicut cibus qui adiungitur homini iam completo;
<lb/>unde completio personalis non debetur cibo, sed homini; et hoc proprie
<lb/>dicitur assumi quod sic in personalitatem alterius trahitur.
<lb/>Cum igitur divina natura et humana quae coniunguntur, non se habeant aequaliter
<lb/>ad perfectionem, sed divina natura completionem habeat personalem in
<lb/>quo differt a forma, et in ea incorrupta permaneat, in quo differt ab his quae
<lb/>miscentur; oportet, si debeat fieri coniunctio, quod humana natura trahatur ad
<lb/>divinam personam virtute divina: alias essent duae personae, et nulla coniunctio.
<lb/>Et ita concedendum est, quod persona assumit.
<lb/>AD OBIECTA
<lb/>Ad primum ergo dicendum, quod persona non recipit additionem distinguentium
<lb/>ipsam, et complentium in esse personae, secundum quae completa esse
<lb/>dicitur; sed aliorum quae personalitatem non causant, non est inconveniens ut
<lb/>additionem recipiat: sicut Socrates recipit additionem scientiae, nutrimenti, et
<lb/>huiusmodi; et tamen haec non individuant ipsum. Ita etiam natura humana
<lb/>quae additur divinae personae, non causat personalitatem in ipsa, sed ad personalitatem
<lb/>eius praeexistentem trahitur.
<lb/>Ad secundum dicendum, quod triplex incommunicabilitas est de ratione personae:
<lb/>scilicet partis, secundum quod est completum; et universalis, secundum
<lb/>quod est subsistens; et assumptibilis secundum quod id quod assumitur transit
<lb/>in personalitatem alterius et non habet personalitatem propriam. Non est autem
<lb/>contra rationem personae communicabilitas assumentis.
<lb/>Ad tertium dicendum, quod persona divina non supponitur humanae naturae
<lb/>quasi sub ea posita, sicut materia sub forma; sed quasi subsistens in ea,
<lb/>inquantum habet eam sibi unitam; unde non habet similitudinem materiae.
<lb/>Ad quartum dicendum, quod subiectum subiicitur accidenti, quod divinae personae
<lb/>convenire non potest, cum non habeat aliquid potentialitatis; sed non
<lb/>dicitur supponi humanae naturae, quasi ei subiiciatur, ut dictum est.
<pb n="vol. 5, p. 328"/>
<lb/>ARTICULUS 2
<lb/><hi rend="bold">Utrum assumere conveniat naturae</hi>
<lb/><hi rend="bold">Ad secundum sic proceditur.</hi>
<lb/>1. VIDETUR, quod naturae non conveniat assumere. Quod enim convenit naturae
<lb/>divinae, commune est tribus personis. Sed assumere non convenit Patri et
<lb/>Spiritui Sancto. Ergo nec divinae naturae.
<lb/>2. Praeterea, actus personales non dicuntur de natura, sicut generare, ut dictum
<lb/>est, 5 dist. 1 libri. Sed assumere proprie convenit personae. Ergo natura
<lb/>non assumit.
<lb/>3. Praeterea, Verbum, secundum hoc quod carnem assumpsit, dicitur caro factum.
<lb/>Sed natura divina non dicitur caro facta. Ergo natura divina non assumpsit.
<lb/>4. Praeterea, ratione assumptionis fit communicatio idiomatum, ut dicit
<lb/>Damascenus. Sed ea quae sunt naturae humanae, non dicuntur de divina: non
<lb/>enim dicitur passa vel mortua. Ergo eius non est assumere.
<lb/>5. Praeterea, assumere est ad se sumere. Sed divina natura non traxit naturam
<lb/>humanam ad se, quia non est unio facta in natura divina. Ergo divina natura
<lb/>non potest dici assumere.
<lb/>SED CONTRA sunt auctoritates quae iacent in littera.
<lb/>Praeterea, in Christo quidquid est unitum, potest dici assumens vel assumptum.
<lb/>Sed divina natura est unita humanae. Ergo, cum non sit assumpta, debet dici
<lb/>assumens.
<lb/><hi rend="bold">Solutio</hi>
<lb/>Respondeo dicendum, quod «assumere» dicitur tripliciter. Uno modo communiter
<lb/>pro sumere, et sic tota Trinitas assumpsit humanam naturam Filio. Secundo
<lb/>dicitur proprie quasi ad se: sumere ut sibi quocumque modo uniatur; et hoc
<lb/>modo natura divina in persona Filii assumpsit humanam naturam. Tertio dicitur
<lb/>propriissime, quasi ad se, et in se sumere; et sic convenit tantum personae,
<lb/>in qua facta est unio.
<lb/>AD OBIECTA
<lb/>Ad primum ergo dicendum, quod hoc verum est de his quae conveniunt naturae
<lb/>secundum se, et non ratione personae huius vel illius, sicut assumere.
<lb/>Ad secundum dicendum, quod assumere tertio modo dictum, est proprium personae,
<lb/>et sic non convenit naturae.
<pb n="vol. 5, p. 330"/>
<lb/>Ad tertium dicendum, quod natura divina assumit humanam, et unitur ei: non
<lb/>tamen in nomine naturae importatur suppositum, sicut in hoc nomine «Deus»
<lb/>vel «Verbum»; et ideo dicitur Deus vel Verbum, caro, idest homo, factum, non
<lb/>per transmutationem naturae, sed per unionem in supposito; non autem potest
<lb/>dici de natura divina.
<lb/>Ad quartum dicendum, quod communicatio idiomatum fit ratione unionis in
<lb/>supposito: et quia suppositum non importatur nomine naturae, sicut hoc nomine
<lb/>«Deus» vel «Filius»; ideo non potest dici natura passa, sicut Deus passus:
<lb/>dicitur tamen natura incarnata: quia per hoc non importatur aliqua proprietas
<lb/>humanae naturae, sed sola unio ad ipsam.
<lb/>Ad quintum dicendum, quod natura divina sumit humanam ad se, idest ut sibi
<lb/>uniatur; non tamen ut in se unio fiat.
<lb/>ARTICULUS 3
<lb/><hi rend="bold">Utrum conveniat naturae, remotis personis</hi>
<lb/><hi rend="bold">Ad tertium sic proceditur.</hi>
<lb/>1. VIDETUR, quod natura, circumscriptis personis, assumere non possit. Natura
<lb/>enim sine suppositis est in nuda contemplatione tantum. Sed quod est tantum in
<lb/>contemplatione, non habet esse; et quod non est, non agit. Ergo natura sine
<lb/>personis assumere non posset.
<lb/>2. Praeterea, secundum Philosophum, actiones sunt individuorum
<lb/>sive suppositorum. Sed assumere est actio quaedam. Cum igitur supposita
<lb/>divinae naturae sint ipsae personae, videtur quod natura sine personis
<lb/>assumere non possit.
<lb/>3. Praeterea, Filius ex hoc quod assumit dicitur mitti. Sed si non essent personae
<lb/>distinctae, non remaneret ratio missionis: quia mittitur qui ab alio est, secundum
<lb/>Augustinum. Ergo sine personis distinctis non posset esse assumptio.
<lb/>4. Praeterea, assumptio oportet quod terminetur ad aliquam unionem. Sed circumscriptis
<lb/>personis non remaneret in quo fieret unio: quia in natura non potest
<lb/>fieri. Ergo natura non potest sine personis assumere.
<lb/>SED CONTRA, Angelus, Luc. 1, probavit Incarnationem per Dei omnipotentiam:
<lb/>quia non est impossibile apud Deum omne verbum. Sed circumscriptis personis,
<lb/>adhuc in essentia remaneret omnipotentia. Ergo adhuc in essentia poterat fieri
<lb/>assumptio.
<lb/>Praeterea, Damascenus dicit, quod propter philanthropiam,
<lb/>idest amorem hominum, Filius Dei naturam accepit. Sed circumscriptis
<lb/>personis adhuc conveniret Deo suam creaturam diligere. Ergo adhuc
<lb/>poterit esse assumptio.
<pb n="vol. 5, p. 332"/>
<lb/>Respondeo dicendum, quod circumscriptio personae a natura divina potest
<lb/>dupliciter intelligi. Uno modo quod circumscribatur omnis ratio personalitatis;
<lb/>et sic ipsa natura neque erit subsistens in se, neque erit in aliquo subsistente; et
<lb/>sic non habebit esse in re, sed in intellectu; et sic non conveniet ei neque assumere,
<lb/>neque aliquid agere.
<lb/>Alio modo potest intelligi quod circumscribantur personae distinctae quas fides
<lb/>ponit. Eis autem circumscriptis adhuc remaneret divina natura subsistens, sicut
<lb/>Deum intelligunt qui non habent fidem Trinitatis, sine hoc quod intelligant ibi
<lb/>Patrem vel Filium vel Spiritum Sanctum; unde adhuc remanebit ibi personalitas
<lb/>aliqua; et secundum hoc quaestio procedit de circumscriptione personarum
<lb/>distinctarum, quas fides supponit; et hoc modo dicendum, quod circumscriptis
<lb/>personis, adhuc divinae naturae conveniet assumere.
<lb/>AD OBIECTA
<lb/>Ad primum ergo, secundum et quartum patet solutio: quia procedunt secundum
<lb/>primum intellectum.
<lb/>Ad tertium dicendum, quod missio non est de necessitate Incarnationis simpliciter,
<lb/>sed de necessitate Incarnationis Filii; unde supra, distinct. 1, Magister
<lb/>dicit, quod Pater potuit incarnari, qui tamen non potest mitti.
<pb n="vol. 5, p. 334"/>
<lb/><hi rend="bold">QUAESTIO 3</hi>
<lb/>Deinde quaeritur de assumpto; et circa hoc quaeruntur tria: 1. Utrum natura
<lb/>humana sit assumpta; 2. Utrum anima sit persona; 3. Utrum persona hominis
<lb/>sit assumpta.
<lb/>ARTICULUS 1
<lb/><hi rend="bold">Utrum humana natura sit assumpta</hi>
<lb/><hi rend="bold">Ad primum sic proceditur.</hi>
<lb/>1. VIDETUR, quod humana natura non sit assumpta. Quia, secundum Boetium,
<lb/>natura, prout hic loquimur de ea, est unumquodque informans specifica
<lb/>differentia. Sed differentia specifica est naturam nudam significans: non enim
<lb/>significat eam ut in aliquo. Cum ergo secundum Damascenum,
<lb/>non assumpserit Deus naturam quae in nuda est contemplatione, videtur quod
<lb/>non assumpsit naturam.
<lb/>2. Praeterea, quod assumitur, oportet praeexistere. Sed humana natura non
<lb/>praeextitit unioni: quia simul fuit caro, et Dei Verbi caro. Ergo natura non
<lb/>assumitur.
<lb/>3. Praeterea, natura est idem quod essentia. Sed non potest dici, quod essentiam
<lb/>assumpserit: quia essentia dicitur ab essendo; esse autem personae est,
<lb/>quam non assumpsit. Ergo nec naturam assumpsit.
<lb/>4. Praeterea, natura humana est ipsa humanitas. Sed humanitas non potest esse
<lb/>sine homine. Cum igitur id quod assumptum est, non fuerit homo, ut dicitur in
<lb/>littera, videtur quod nec humanitas, et ita nec humana natura.
<lb/>5. Praeterea, assumptio terminatur ad unionem. Sed humana natura non est
<lb/>unita: quia uniens est unitum; natura autem humana non est Filius Dei. Ergo
<lb/>natura humana non est assumpta.
<lb/>SED CONTRA, Augustinus in lib. de fide ad Petrum: «Deus
<lb/>humanam naturam in unitatem personae accepit».
<lb/>Praeterea, Deus per assumptionem fit homo. Sed non est homo in quo non sit
<lb/>humana natura. Ergo Deus humanam naturam assumpsit.
<lb/>Praeterea, Philip. 2, 7: «Formam servi accipiens», idest naturam.
<pb n="vol. 5, p. 336"/>
<lb/><hi rend="bold">Solutio</hi>
<lb/>Respondeo dicendum, quod quicumque confitetur Incarnationem, ponit humanam
<lb/>naturam assumptam: et quamvis secundum omnes modos quibus dicitur
<lb/>natura superius positos, possit dici natura assumpta, non oportet discurrere per
<lb/>singula, cum naturam omnes intelligant, qui dicunt naturam humanam assumptam,
<lb/>secundum quod natura significat quidditatem.
<lb/>AD OBIECTA
<lb/>Ad primum ergo dicendum, quod sicut genus est quaedam intentio quam intellectus
<lb/>ponit circa formam intellectam; ita etiam differentia, et omnia quae
<lb/>significant secundas intentiones. Tamen huic intentioni intellectae respondet
<lb/>natura quaedam quae est in particularibus; quamvis secundum quod est in particularibus,
<lb/>non habeat rationem generis vel speciei. Secundum hoc dico, quod
<lb/>Boetius non intendit dicere, quod differentia secundum quod accidit ei intentio
<lb/>differentiae, sit natura, sed quantum ad id quod est in re ipsa, scilicet quidditas
<lb/>rei quam differentia complet.
<lb/>Ad secundum dicendum, quod quamvis non praeexistat tempore, praeexistit
<lb/>tamen secundum modum intelligendi; et hoc sufficit.
<lb/>Ad tertium dicendum, quod essentia non habet se ad esse sicut consequens ipsum,
<lb/>sed sicut id per quod est esse, sicut et natura; unde similiter concedo quod assumpsit
<lb/>essentiam sicut assumpsit naturam, quamvis non assumpserit suppositum.
<lb/>Ad quartum dicendum, quod quamvis humanitas non sit sine homine, tamen est
<lb/>prius naturaliter quam homo, quia per eam dicitur aliquis esse homo; unde est
<lb/>eadem ratio sicut de essentia.
<lb/>Ad quintum dicendum, quod quamvis natura humana non sit unita, idest facta
<lb/>unum simpliciter, cum divina; est tamen ei unita in aliquo, id est in persona.
<lb/>ARTICULUS 2
<lb/><hi rend="bold">Utrum anima separata sit persona</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod anima separata sit persona. Persona enim, secundum Boetium,
<lb/>est rationalis naturae individua substantia. Sed hoc convenit animae
<lb/>separatae. Ergo est persona.
<lb/>2. Praeterea, propter quod unumquodque tale, et illud magis. Sed homo dicitur
<lb/>persona propter animam: unde quae carent anima, non dicuntur personae.
<lb/>Ergo anima separata est persona.
<lb/>3. Praeterea, conceditur quod anima rationalis est hoc aliquid. Sed hoc aliquid
<lb/>in natura rationali est persona. Ergo anima separata est persona.
<pb n="vol. 5, p. 338"/>
<lb/>4. Praeterea, Angelus et anima separata non videntur differre nisi per hoc quod
<lb/>anima est unibilis. Sed unibilitas non impedit rationem personae. Ergo cum
<lb/>Angelus sit persona, etiam anima separata erit persona. Probatio mediae. Id
<lb/>quod potest fieri per divinam virtutem, non immutat aliquid de ratione rei; sicut
<lb/>quod Deus possit assumere aliquem hominem, ut Petrum, non aufert Petro
<lb/>rationem personalitatis. Sed anima separata non potest uniri corpori nisi per
<lb/>resurrectionem, quae non erit naturalis, sed per divinam virtutem tantum. Ergo
<lb/>anima propter unibilitatem rationem personae non amittit.
<lb/>5. Praeterea, sola unibilitas qua aliquid potest uniri nobiliori, tollit rationem
<lb/>personae; alias Verbum non haberet ab aeterno rationem personae. Sed unibilitas
<lb/>quae est in anima separata, non est respectu alicuius dignioris, immo minus
<lb/>nobilis. Ergo propter hoc non perdit rationem personae.
<lb/>SED CONTRA, nulla forma est persona. Sed anima est forma. Ergo non est persona.
<lb/>Praeterea, persona habet rationem completi et totius. Sed anima est pars. Ergo
<lb/>anima non habet rationem personae.
<lb/><hi rend="bold">Solutio</hi>
<lb/>Respondeo dicendum, quod de unione animae ad corpus apud antiquos duplex
<lb/>fuit opinio. Una quod anima unitur corpori sicut ens completum enti completo,
<lb/>ut esset in corpore sicut nauta in navi: unde, sicut dicit Gregorius Nyssenus,
<lb/>Plato posuit quod homo non est aliquid constitutum ex corpore
<lb/>et anima, sed est anima corpore induta: et secundum hoc tota personalitas
<lb/>hominis consisteret in anima, adeo quod anima separata posset dici homo vere,
<lb/>ut dicit Hugo de S. Victore: et secundum hanc opinionem
<lb/>esset verum quod Magister dicit, quod anima est persona quando est separata.
<lb/>Sed haec opinio non potest stare: quia sic corpus animae accidentaliter adveniret:
<lb/>unde hoc nomen homo, de cuius intellectu est anima et corpus, non significaret
<lb/>unum per se, sed per accidens; et ita non esset in genere substantiae.
<lb/>Alia est opinio Aristotelis quam omnes moderni sequuntur, quod
<lb/>anima unitur corpori sicut forma materiae: unde anima est pars humanae naturae,
<lb/>et non natura quaedam per se: et quia ratio partis contrariatur rationi personae,
<lb/>ut dictum est, ideo anima separata non potest dici persona: quia quamvis
<lb/>separata non sit pars actu, tamen habet naturam ut sit pars.
<lb/>AD OBIECTA
<lb/>Ad primum ergo dicendum, quod anima separata, proprie loquendo, non est
<lb/>substantia alicuius naturae, sed est pars naturae.
<pb n="vol. 5, p. 340"/>
<lb/>Ad secundum dicendum, quod non tantum ab anima habet homo quod sit persona,
<lb/>sed ex ea et corpore; cum ex utrisque subsistat.
<lb/>Ad tertium dicendum, quod anima rationalis dicitur hoc aliquid per modum quo
<lb/>esse subsistens est hoc aliquid, etiam si habeat naturam partis; sed ad rationem
<lb/>personae exigitur ulterius quod sit totum et completum.
<lb/>Ad quartum dicendum, quod quamvis unio animae separatae ad carnem non
<lb/>possit fieri nisi per virtutem supernaturalem, tamen in ea est naturalis aptitudo
<lb/>ad hoc: et quod non potest unio compleri per virtutem naturalem, est ex defectu
<lb/>corporis, non ex defectu animae.
<lb/>Ad quintum dicendum, quod quamvis anima sit dignior corpore, tamen unitur ei
<lb/>ut pars totius hominis, quod quodammodo est dignius anima, inquantum est
<lb/>completius.
<lb/>ARTICULUS 3
<lb/><hi rend="bold">Utrum persona sit assumpta</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod persona hominis sit assumpta. Damascenus enim dicit,
<lb/>quod Deus assumpsit humanam naturam in atomo, idest in individuo.
<lb/>Sed humana natura in individuo, est natura in persona. Ergo assumpsit
<lb/>naturam in persona.
<lb/>2. Praeterea, Christus non est similis matri nisi in hoc quod accepit a matre.
<lb/>Sed est similis matri quantum ad personam: unde dicit Cassianus,
<lb/>quod Christus propter personarum diversitatem reddidit utrique
<lb/>parenti similitudinem, scilicet Patri et matri. Ergo assumpsit personam.
<lb/>3. Praeterea, ponatur quod Christus deponat hoc quod assumpsit: constat quod
<lb/>Iesus erit quidam homo, et persona. Sed ex separatione nihil acquisitum est ei
<lb/>quod prius non haberet; nec habuit aliquid ex parte humanitatis nisi assumptum.
<lb/>Ergo assumpsit personam.
<lb/>4. Praeterea, non consumitur nisi quod est. Sed dicit Innocentius quartus
<lb/>in Decretali, quod persona consumpsit personam. Ergo natura humana habuit
<lb/>personalitatem propriam. Sed non ante assumptionem, quia non fuit ante. Ergo in
<lb/>ipsa assumptione habuit personalitatem propriam: ergo persona fuit assumpta.
<lb/>SED CONTRA, Augustinus dicit, quod
<lb/>Verbum non accepit personam hominis, sed naturam.
<lb/>Praeterea, quod assumitur, aliquo modo unitur. Sed persona non unitur personae:
<lb/>quia sic essent duae personae, quod esse non potest, ut supra dictum est,
<lb/>quaest. 1, art. 5: vel una composita ex duabus, quod etiam est impossibile, cum
<lb/>persona pars esse non possit. Ergo persona non est assumpta.
<pb n="vol. 5, p. 342"/>
<lb/><hi rend="bold">Solutio</hi>
<lb/>Respondeo dicendum, quod, sicut supra dictum est, quaest. 1, art. 1, quaestiunc.
<lb/>3, assumens non est assumptum: unde si persona Dei assumpsisset personam
<lb/>hominis, persona Dei non esset persona hominis; et sic essent duae personae,
<lb/>quod est haereticum: unde non conceditur quod persona sit assumpta:
<lb/>et etiam quod assumitur, trahitur ad aliquod completius, ipsum incompletum
<lb/>existens, ut patet ex praedictis, et hoc est contra rationem personae, quae maximam
<lb/>completionem importat.
<lb/>AD OBIECTA
<lb/>Ad primum ergo dicendum, quod humana natura non praeexistit ante unionem;
<lb/>sed postquam unita est, fuit in atomo, vel persona Verbi.
<lb/>Ad secundum dicendum, quod hoc quod dicit: «Propter personarum diversitatem»,
<lb/>non est referendum ad Christum, sed ad parentes; quia diversae sunt personae
<lb/>Patris et matris eius.
<lb/>Ad tertium dicendum, quod separatio dat utrique partium totalitatem, et in continuis
<lb/>dat etiam utrique esse in actu: unde supposito quod hominem deponeret,
<lb/>subsisteret homo ille per se in natura rationali, et ex hoc ipso acciperet rationem
<lb/>personae.
<lb/>Ad quartum dicendum, quod consumere dicitur proprie destruere quod extitit;
<lb/>et secundum hoc persona consumpsisset personam, si persona Verbi assumpsisset
<lb/>hominem primo existentem. Sed improprie dicitur etiam consumi quod
<lb/>impeditur ne fiat. Et quia persona divina, quae assumpsit humanam naturam
<lb/>impedit quod natura humana habeat propriam personalitatem, ideo dicitur consumpsisse
<lb/>personam, quamvis improprie: unde non est ex hoc extendendum.
<lb/><hi rend="bold">EXPOSITIO TEXTUS</hi>
<lb/>«Nec Divinitas (inquit) Christi, aliena est a natura Patris, nec humanitas a natura
<lb/>matris». Contra. Christus communicat cum Patre in una natura numero, cum
<lb/>matre vero non. Ergo non est recta similitudo. Dicendum, quod non oportet
<lb/>quod sit similitudo quantum ad omnia, sed sufficit quod sit quantum ad aliquid.
<lb/>«Cum (inquit) de Christo audis, quia in forma Dei erat, oportet agnoscere firmissimeque
<lb/>tenere, in illo formae nomine naturalem plenitudinem debere intelligi».
<lb/>Sciendum, quod natura divina dicitur forma, non quod sit actus alicuius
<lb/>naturae, sed quia non habet partem sui naturam, nec aliquid potentialitatis in
<lb/>ipsa est. Natura vero humana dicitur forma, non quia comprehendit principia
<lb/>tantum formalia (comprehendit enim et formam et materiam), sed per modum
<lb/>quo quidditas compositi dicitur forma totius.
<pb n="vol. 5, p. 344"/>
<lb/>«Solum Verbum carnem Trinitas fecit». Pars ponitur hic pro toto, quia caro pro
<lb/>homine: et ponit infirmiorem, de qua minus videtur, ut totam naturam nostram
<lb/>videatur assumpsisse, et etiam defectus humanae naturae quos decuit.
<lb/>«Omnem et perfectam naturam Divinitatis». Contra. Omnis signum distributivum
<lb/>est. Sed natura divina est indivisa. Dicendum, quod «omnis» ponitur pro
<lb/>toto, secundum quod totum dicitur cui nihil deest, et non ex parte illa quo totum
<lb/>comparatur ad partes, quia natura divina non habet partes.
<lb/>«Ideoque non sic dicitur divina natura esse homo, sicut Dei Filius». Contra.
<lb/>De quocumque praedicatur Filius Dei, praedicatur homo. Sed natura divina est
<lb/>Filius Dei. Ergo est homo. Dicendum, quod differentia est inter nomina substantiva
<lb/>et adiectiva. Substantiva enim significant non tantum formam, sed
<lb/>etiam suppositum formae, unde possunt praedicari ratione utriusque; et quando
<lb/>praedicantur ratione suppositi, dicitur praedicatio per identitatem; quando
<lb/>autem ratione formae, dicitur per denominationem, sive informationem: et haec
<lb/>est magis propria praedicatio, quia termini in praedicato tenentur formaliter.
<lb/>Adiectiva autem tantum significant formam; et ideo non possunt praedicari,
<lb/>nisi per informationem: unde haec est falsa: «Essentia est generans»; quamvis
<lb/>haec sit vera: «Essentia est Pater». Cum igitur dicitur, «Filius Dei est homo»,
<lb/>est praedicatio per informationem et identitatem; cum vero dicitur: «Essentia
<lb/>divina est homo», est praedicatio per identitatem, quia est idem secundum rem
<lb/>cum supposito hominis; non autem per informationem, quia natura divina non
<lb/>significatur ut suppositum subsistens in humana natura. Et ideo dicit Magister,
<lb/>quod non est una vera sicut alia; sed nec tamen dicit eam simpliciter esse
<lb/>falsam.
<pb n="vol. 5, p. 358"/>
<lb/><hi rend="bold">IN TERTIUM SENTENTIARUM, DISTINCTIO 6</hi>
<lb/><hi rend="bold">DIVISIO TEXTUS</hi>
<lb/>Postquam Magister determinavit de Incarnatione Dei, hic determinare incipit
<lb/>conditiones Dei incarnati. Dividitur autem haec pars in duas: in prima determinat
<lb/>de his quae conveniunt Deo incarnato ratione unionis; in secunda de his
<lb/>quae pertinent ad naturam assumptam absolute, dist. 13, ibi: «Praeterea sciendum
<lb/>est». De his enim quae absolute pertinent ad divinam naturam, determinatum
<lb/>est in 1 lib.. Prima autem pars dividitur in duas: primo determinat de his
<lb/>quae dicuntur de Deo incarnato, exprimentia ipsam unionem, sicut quod dicitur:
<lb/>Deus est homo, vel factus est homo; in secunda determinat de his quae
<lb/>conveniunt ei consequenter ad unionem, dist. 8, ibi: «Post praedicta, inquiri
<lb/>debet, utrum de natura divina concedendum sit quod de Virgine sit nata».
<lb/>Prima dividitur in tres partes: in prima movet quaestionem de locutionibus
<lb/>exprimentibus unionem; in secunda ponit diversas opiniones de modo unionis,
<lb/>ibi: «Alii enim dicunt»; in tertia ostendit quomodo intelliguntur diversimode
<lb/>praedictae locutiones secundum diversas opiniones, dist. 7, ibi: «Secundum
<lb/>primam vero dicitur Deus factus homo, et homo factus Deus».
<lb/>«Alii enim dicunt in ipsa Verbi Incarnatione hominem quemdam ex anima
<lb/>rationali et humana carne constitutum». Hic ponit opiniones, et dividitur in tres
<lb/>partes secundum tres opiniones quas ponit; secunda incipit ibi: «Sunt autem
<lb/>alii qui istis in parte consentiunt»; tertia ibi: «Sunt etiam alii qui in
<lb/>Incarnatione Verbi non solum personam ex naturis compositam negant, verum
<lb/>etiam hominem aliquem, sive etiam aliquam substantiam ibi ex anima et carne
<lb/>compositam vel factam diffitentur». Quaelibet autem trium partium dividitur in
<lb/>duas partes, in opinionem et confirmationem. Confirmatio primae opinionis
<lb/>incipit ibi: «Et ne de suo sensu tantum loqui putentur, hanc sententiam pluribus
<lb/>muniunt testimoniis»; secunda autem ibi: «De hoc Augustinus in libro
<lb/>Sententiarum Prosperi ait». Confirmatio autem tertii ibi: «Ne autem et isti de
<lb/>suo sensu influere videantur, testimoniis in medium productis quod dicunt
<lb/>confirmant».
<lb/>Ad evidentiam autem eorum quae dicuntur, oportet primo tria videre. Primo in
<lb/>quo istae tres opiniones conveniant. Secundo in quo una harum opinionem ab
<lb/>alia differat. Tertio quid unaquaeque ponat.
<lb/>IN QUO TRES ILLAE OPINIONES CONVENIANT
<lb/>Quantum ad primum sciendum, quod istae opiniones conveniunt in quatuor:
<lb/>primo, quia quaelibet harum ponit unam personam in Christo, scilicet divinam,
<lb/>per quod recedunt ab haeresi Nestorii: secundo ponunt in Christo duas naturas,
<lb/>et tres substantias, scilicet Divinitatem, animam, et corpus, ex quibus duobus
<pb n="vol. 5, p. 360"/>
<lb/>dicunt constare naturam humanam, et per hoc recedunt ab errore
<lb/>Eutychetis, qui posuit unam naturam in Christo: tertio has duas substantias in
<lb/>quibus humana natura consistit, dicunt assumptas a Verbo, per quod recedunt
<lb/>ab errore Manichaei, qui negabat carnis assumptionem. Quarto, quod hoc
<lb/>quod assumptum est, non praeexistit ante unionem tempore, sed natura solum;
<lb/>per quod evadunt errorem quem tangit Damascenus dicentium,
<lb/>quod primo assumpserit intellectum, et ex tunc fuisse hominem; postea
<lb/>autem assumpsisse carnem in utero Virginis: quod videtur esse error Origenis,
<lb/>qui ponebat animas creatas ante corpora.
<lb/>IN QUO UNA HARUM OPINIONUM AB ALIA DIFFERAT
<lb/>Quantum vero ad secundum, scilicet differentiam harum opinionum, sciendum
<lb/>est, quod cum in Christo sint tres substantiae, invenitur duplex comparatio
<lb/>harum substantiarum: una animae et corporis ad invicem, secundum quod in
<lb/>eis consistit humana natura; altera vero harum duarum ad personam divinam,
<lb/>secundum quod illa assumpsit has duas. Et quaelibet harum opinionum differt
<lb/>ab altera quantum ad utramque comparationem.
<lb/>Differt autem tertia opinio a primis duabus quantum ad comparationem animae
<lb/>et corporis: quia primae duae opiniones ponunt aliquid compositum ex anima
<lb/>et corpore, quod est assumptum: tertia vero ponit has duas substantias esse
<lb/>divisas ad invicem, et sine aliqua compositione a persona Verbi assumptas
<lb/>esse; unde cum dicitur natura humana assumpta a Verbo, sumit naturam humanam
<lb/>materialiter, idest partes humanae naturae, sicut partes domus dicuntur
<lb/>domus.
<lb/>Differt autem a primis duabus quantum ad comparationem harum duarum substantiarum
<lb/>ad tertiam: quia ponit has duas substantias coniunctas Verbo accidentaliter,
<lb/>sicut vestis coniungitur homini, et sicut Angelus assumit corpus, ut in
<lb/>eo videatur; primae vero duae opiniones dicunt, non accidentaliter sed substantialiter
<lb/>quantum ad esse personale Verbo coniunctas esse.
<lb/>Similiter etiam secunda opinio differt a prima secundum has duas comparationes.
<lb/>Quantum enim ad comparationem animae et corporis differunt in hoc quod
<lb/>cum utraque ponit animam et corpus praeexistere secundum intellectum ad
<lb/>unionem, et ex eis coniunctis effici aliquod unum, non uniusmodi unum ex his
<lb/>coniunctis constitui dicit utraque: ex coniunctione enim animae ad corpus
<lb/>resultat et hic homo et humanitas. Et haec duo qualiter differant, patere potest
<lb/>ex praedictis in praecedenti dist.: quia hic homo dicit quid subsistens in natura
<lb/>humana, humanitas autem colligit tantum ea in sua significatione ex quibus
<lb/>homo habet quod sit homo. Prima ergo opinio dicit, quod illud unum constitutum
<lb/>ex anima et corpore quod praeintelligitur unioni et assumitur est hic homo.
<lb/>Secunda vero dicit quod hoc quod sit humanitas, et hoc quod sit hic homo non
<lb/>habet ex coniunctione animae ad corpus, sed ex coniunctione utriusque ad divinam
<lb/>personam, quae subsistit in eis.
<pb n="vol. 5, p. 362"/>
<lb/>Differunt etiam quantum ad secundam comparationem utriusque substantiae ad
<lb/>divinam personam. Nam secunda opinio dicit, quod istae duae substantiae
<lb/>assumptae ita coniunguntur divinae personae quod pertinent ad personalitatem
<lb/>ipsius: adeo quod sicut persona Verbi ante Incarnationem subsistebat in natura
<lb/>divina; ita post Incarnationem subsistit in humana et divina; et ideo ante
<lb/>Incarnationem erat simplex, sed post est composita. Prima vero opinio dicit,
<lb/>quod illa substantia composita ex anima et corpore non pertinet ad personalitatem
<lb/>Verbi; ita quod in ea persona Verbi subsistat; sed per assumptionem factum
<lb/>est ut persona Verbi esset illa substantia composita ex anima et corpore, et
<lb/>e converso; unde persona Verbi sicut fuit simplex ante Incarnationem, ita est et
<lb/>simplex post Incarnationem.
<lb/>QUID UNAQUAEQUE HARUM OPINIONUM PONAT
<lb/>Quantum ad tertium autem, scilicet ad positiones quas quaelibet opinio ponit,
<lb/>sciendum est quod prima opinio ex hoc quod ponit duas substantias, scilicet
<lb/>animam et corpus, secundum quod praeintelliguntur unioni, esse coniunctas ad
<lb/>constituendum hominem, oportet quod primo ponat hominem assumptum;
<lb/>secundo quod homo non significet nisi compositum ex duabus substantiis, scilicet
<lb/>anima et corpore, non autem Deitate. Et quia hic homo est suppositum vel
<lb/>hypostasis; ideo ponit tertio in Christo esse duo supposita: unum creatum quod
<lb/>est homo, et alterum increatum, quod est Filius Dei; et similiter duas hypostases.
<lb/>Et quia suppositum praedicatur in recto, non in obliquo, sicut natura
<lb/>(Socrates enim est suppositum humanae naturae); ideo quarto dicit, quod
<lb/>Christus est neutraliter duo; unus tamen masculine, propter unitatem personae.
<lb/>Et quia dicit hominem assumptum, et Filius Dei est homo; ideo dicit quinto,
<lb/>quod assumens est assumptum. Et quia in Christo dicit duo supposita; ideo
<lb/>dicit sexto, quod supposito Filio Dei non supponitur hic homo, quamvis hic
<lb/>homo sit Filius Dei, sicut supposita essentia non supponitur Pater, quamvis
<lb/>essentia sit Pater. Et quia hic homo non supponit suppositum aeternum; ideo
<lb/>dicit septimo, quod sicut Deus factus est homo, ita homo factus est Deus: quod
<lb/>non posset dici si supponeret suppositum aeternum, quia suppositum aeternum
<lb/>non incipit esse Deus. Et quia proprietates aeternae non determinant suppositum
<lb/>temporale, nec e converso; ideo dicit octavo, quod omnia nomina adiectiva
<lb/>quae significant aliquid aeternum, non possunt dici de Filio Virginis nisi cum
<lb/>implicatione; ut si dicatur: «Filius Virginis est aeternus»; idest est ille qui est
<lb/>aeternus: et similiter adiectiva quae significant aliquod temporale, non possunt
<lb/>dici proprie de Filio Dei. Substantiva autem hinc inde praedicantur propter
<lb/>unionem; sicut et adiectiva personalia non dicuntur de essentia, quamvis substantiva
<lb/>dicantur de ea.
<lb/>Secunda vero opinio, quia ponit, quod humana natura, quae est assumptum,
<lb/>non significat quid subsistens, sed potius in ea subsistit divina persona per
<lb/>unionem; ideo primo dicit, hominem (quod significat per modum subsistentis),
<lb/>non esse assumptum, sed humanam naturam. Et quia hypostasis vel suppositum,
<lb/>dicit aliquid per se subsistens, ideo secundo non ponit in Christo nisi
<pb n="vol. 5, p. 364"/>
<lb/>unum suppositum vel hypostasim. Et per consequens ponit tertio, quod Christus
<lb/>est unum tantum, et non solum unus. Et quia humana natura non substantificatur,
<lb/>ut subsistat, nisi per unionem ad divinam personam; ideo homo, qui significat
<lb/>per modum subsistentis, non solum dicit naturam et corpus, sed etiam
<lb/>Divinitatem. Et haec est quarta positio. Et quia divina persona, quae ante
<lb/>Incarnationem subsistebat in una natura, post illam subsistit in duabus naturis
<lb/>et tribus substantiis; ideo quinto dicit, quod persona Verbi ante Incarnationem
<lb/>fuit simplex, sed post Incarnationem est composita. Et quia est unum suppositum
<lb/>quod subsistit in duabus naturis; ideo sexto ponit, quod de illo supposito
<lb/>proprie dici possunt adiectiva significantia proprietates utriusque naturae, sive
<lb/>denominetur per unam naturam, sive per aliam; unde secundum eos proprie
<lb/>dicitur: «Iste puer est aeternus; et Deus est passus».
<lb/>Tertia vero opinio, quia negat unionem animae ad carnem in Christo, ideo
<lb/>primo ponit, quod homo non praedicat de Christo aliquid compositum ex anima
<lb/>et corpore, sed partes humanae naturae; ut sit sensus: «homo est»; idest habet
<lb/>animam et corpus sibi unita accidentaliter. Et ideo ponit secundo, quod homo
<lb/>praedicatur de Christo accidentaliter, non in quid, sed in quomodo se habens;
<lb/>ut cum dicitur homo indutus. Et ideo tertio ponit, quod duae substantiae non
<lb/>pertinent ad personalitatem Filii Dei, sed extrinsecus se habent ad ipsam.
<lb/>Et multa alia ex his opinionibus sequuntur, si quis radicem opinionum consideret.
<lb/>Ex praedictis autem patet quod quaelibet harum duarum opinionum convenit
<lb/>cum alia in aliquo in quo differt a tertia. Primae enim duae opiniones conveniunt
<lb/>in hoc quod utraque ponit, quod homo de Christo praedicatur in quid;
<lb/>in quo differunt a tertia quae hoc negat. Similiter tertia convenit cum secunda
<lb/>in hoc quod in Christo non sunt duo supposita, quamvis differenter: quia secunda
<lb/>ponit, quod supponitur utrique naturae substantialiter; tertia vero quod divinae
<lb/>substantialiter, et humanae accidentaliter, sicut album et homo non est
<lb/>aliud et aliud suppositum; sed idem quod supponit homo, copulat album: in quo
<lb/>differunt a prima, quae ponit in Christo duo supposita. Similiter etiam prima et
<lb/>tertia conveniunt in hoc quod humana natura non pertinet ad personalitatem
<lb/>divinae personae, quamvis differenter: quia prima ponit, quod substantificatur
<lb/>per se; tertia autem quod nullo modo; unde utraque ponit, quod divina persona
<lb/>sicut fuit simplex ante Incarnationem, ita est simplex post Incarnationem; in
<lb/>quo differunt a secunda.
<pb n="vol. 5, p. 366"/>
<lb/><hi rend="bold">QUAESTIO 1</hi>
<lb/>His visis, circa veritatem harum opinionum est triplex quaestio. Prima de his
<lb/>quae dicit prima opinio. Secunda de his quae dicit secunda. Tertia de his quae
<lb/>dicit tertia. Circa primam quaestionem quaeruntur tria: 1. Utrum in Christo
<lb/>sint duae hypostases; 2. Utrum homo sit assumptus; 3. Utrum homo significet
<lb/>substantiam compositam ex duabus substantiis tantum.
<lb/>ARTICULUS 1
<lb/><hi rend="bold">Utrum in Christo sint duae hypostases</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod in Christo sint duae hypostases. Sicut enim dicit Boetius,
<lb/>omnis substantia particularis secundum proprietatem vocabuli
<lb/>potest dici hypostasis, quamvis secundum usum dicatur tantum de substantiis
<lb/>nobilioribus. Sed in Christo sunt plures substantiae, sicut ab omnibus conceditur,
<lb/>et non sunt universales, sed particulares. Ergo in Christo sunt plures
<lb/>hypostases.
<lb/>2. Praeterea, Christus, secundum quod est homo, est hypostasis quaedam in
<lb/>genere substantiae: quia de quocumque praedicatur species, et genus. Sed
<lb/>hypostasis Verbi non est in genere substantiae. Ergo in Christo est alia hypostasis
<lb/>praeter hypostasim Verbi; et ita in Christo sunt duae hypostases.
<lb/>3. Praeterea, sicut se habet species ad genus, ita se habet hypostasis ad speciem.
<lb/>Sed una species non potest esse in diversis generibus non subalternatis.
<lb/>Ergo una hypostasis non potest esse in duabus speciebus: ergo multo minus in
<lb/>natura humana et divina, quae plus quam specie differunt.
<lb/>SED CONTRA est quod dicit Damascenus duas naturas unitas esse in
<lb/>unam hypostasim.
<lb/>Praeterea, secundum Boetium, persona est rationalis naturae individua substantia.
<lb/>Hypostasis autem, secundum eumdem, est individua substantia. Ergo
<lb/>persona non addit supra hypostasim nisi hoc quod est rationalis naturae: ergo
<lb/>hypostasis rationalis naturae est persona. Humana autem natura et divina utraque
<lb/>est rationalis. Si ergo sint duae hypostases harum duarum naturarum,
<lb/>oportet diversas personas ponere; et sic esset error Nestorii.
<lb/><hi rend="bold">Quaestiuncula II</hi>
<lb/>1. Ulterius. Quaeritur, utrum in Christo sint duo supposita. Videtur quod sic.
<lb/>Suppositum enim dicit respectum ad naturam communem. Sed in Christo sunt
<lb/>duae naturae. Ergo duo supposita.
<pb n="vol. 5, p. 368"/>
<lb/>2. Praeterea, suppositum dicitur, quasi sub alio positum. Sed inconveniens est
<lb/>dicere, quod divina persona ponatur sub humana. Ergo oportet aliud esse
<lb/>humanae naturae suppositum quam persona divina. Sed persona divina est suppositum
<lb/>naturae divinae. Ergo in Christo sunt duo supposita.
<lb/>3. Praeterea, unio ad alterum non tollit alicui rationem suppositi: quia etiam
<lb/>pars, ut manus, alicui naturae communi supponitur, cum sit in specie manus.
<lb/>Sed nihil aliud potest impedire ne humana natura in Christo habeat proprium
<lb/>suppositum, nisi unio. Ergo habet proprium suppositum praeter suppositum
<lb/>divinae naturae; et sic idem quod prius.
<lb/>SED CONTRA, quod est unitum alteri digniori, non habet rationem suppositi:
<lb/>alias in Christo essent tria supposita secundum tres substantias, vel etiam plura
<lb/>secundum omnes partes corporis. Si ergo in Christo sunt duo supposita, non
<lb/>erit aliqua unio Divinitatis ad carnem.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod in Christo sint duo individua. Sicut enim dicit
<lb/>Damascenus, Filius Dei assumpsit humanam naturam in
<lb/>atomo, idest individuo. Sed quia natura assumpta est in Christo, dicimus duas
<lb/>naturas. Ergo et dicere possumus in Christo duo individua.
<lb/>2. Praeterea, omne quod est, aut est universale, aut particulare. Sed humana
<lb/>natura est in Christo. Ergo cum non sit universalis, erit particularis. Sed omne
<lb/>particulare est individuum. Ergo sunt ibi duo individua.
<lb/>3. Praeterea, secundum Porphyrium, individuum facit collectio accidentium.
<lb/>Sed accidentia humanae naturae non sunt in persona divina, quae subiectum
<lb/>accidentis esse non potest. Ergo oportet quod sit ibi aliquod individuum; et sic
<lb/>idem quod prius.
<lb/>SED CONTRA, nihil est aliud persona quam individuum rationalis naturae. Sed in
<lb/>Christo non possunt esse duae personae. Ergo in Christo non sunt duo individua.
<lb/><hi rend="bold">Quaestiuncula IV</hi>
<lb/>1. Ulterius. VIDETUR quod sint ibi duae res naturae. Res enim naturae est quod
<lb/>constituitur per naturam. Sed divina persona non constituitur per humanam
<lb/>naturam. Ergo persona Verbi non est res humanae naturae in Christo. Ergo in
<lb/>Christo sunt duae res naturae.
<lb/>2. Praeterea, res naturae idem videtur esse quod naturale. Sed naturale, ut dicitur
<lb/>2 Physic., est proprietas causata ex principiis naturae, vel compositum
<lb/>ex principiis naturalibus. Sed neutrum istorum convenit divinae personae.
<lb/>Ergo persona divina non est res naturae humanae; et sic idem quod prius.
<pb n="vol. 5, p. 370"/>
<lb/>SED CONTRA, res naturae est completum subsistens in natura. Sed nullum tale est
<lb/>assumptibile, quamvis possit aliud assumi ad ipsum. Ergo si esset in Christo
<lb/>aliqua res naturae praeter divinam personam, non esset assumpta a divina persona,
<lb/>et ita nec unita; et sic non esset in Christo.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum, quod cum omne particulare habeat respectum ad naturam
<lb/>communem et ad proprietates, potest secundum utrumque respectum nominari,
<lb/>tum per nomen primae impositionis, tum per nomen secundae intentionis. Hoc
<lb/>enim nomen «res naturae» est nomen primae impositionis, significans particulare
<lb/>per respectum ad naturam communem; hoc vero nomen «suppositum» est nomen
<lb/>secundae impositionis, significans ipsam habitudinem particularis ad naturam
<lb/>communem, inquantum subsistit in ea; particulare vero, inquantum exceditur ab
<lb/>ea. Sed quia accidentia consequuntur naturam; ideo omne nomen designans particulare
<lb/>secundum respectum ad proprietates, designat etiam ipsum per respectum
<lb/>ad naturam communem. Hoc ergo potest fieri dupliciter: vel per nomen primae
<lb/>impositionis; et sic est «hypostasis» communiter in omnibus substantiis,
<lb/>«persona» vero in omnibus rationalibus; vel per nomen secundae impositionis, et
<lb/>sic est «individuum» inquantum est indivisum in se, «singulare» vero inquantum
<lb/>est divisum ab aliis; unde «singulare» est idem quod divisum.
<lb/>Est etiam alia differentia attendenda inter ista: quia quaedam istorum significant
<lb/>communiter particulare in quolibet genere, sicut «particulare, individuum,
<lb/>singulare»; quaedam vero tantum particulare in genere substantiae,
<lb/>sicut «res naturae, suppositum, hypostasis», et persona. Quia vero ratio
<lb/>substantiae est quod per se subsistat, inde est quod nullum istorum dicitur nisi
<lb/>de re completa per se subsistente: unde non dicuntur neque de parte neque de
<lb/>accidente, de quibus alia dici possunt quae in omnibus generibus inveniuntur;
<lb/>quamvis enim haec albedo vel haec manus dicatur individuum vel singulare,
<lb/>non tamen potest dici hypostasis, suppositum, vel res naturae. Impossibile est
<lb/>autem, si ponantur duo quorum utrumque per se subsistat, quod unum sit alterum:
<lb/>quia secundum hoc quod numerantur, differunt (cum differentia sit causa
<lb/>numeri); et non praedicantur de se invicem, nisi secundum quod unum sunt.
<lb/>Unde cum divina persona sit quiddam per se subsistens, si etiam ponatur compositum
<lb/>ex anima et carne unum quid completum subsistens, quod est homo, vel
<lb/>hic homo, impossibile est quod unum praedicetur de altero, ut dicatur: «Filius
<lb/>Dei est hic homo». Et quia prima opinio hoc ponit, ideo non tenetur modo ab
<lb/>aliquo. Sed secundum hoc quod est compositum tantum ex anima et carne, non
<lb/>dicit esse quid subsistens, sed dicit esse humanam naturam, in qua divina persona
<lb/>subsistit. Et ideo secundum hanc opinionem dicendum est, quod omnia illa
<lb/>nomina quae significant particulare in quolibet genere, possunt dici esse duo in
<pb n="vol. 5, p. 372"/>
<lb/>Christo; sicut enim haec manus dicitur individuum, vel singulare, vel particulare;
<lb/>ita humana natura in Christo est individuum, singulare vel particulare. Et
<lb/>cum natura humana non sit divina natura, neque divina persona, nihil prohibet
<lb/>dici in Christo duo individua vel duo singularia vel particularia, aut etiam
<lb/>plura secundum numerum partium corporis Christi, quarum quaelibet potest
<lb/>dici individuum, nisi fiat vis in hoc quod in divinis non proprie inveniuntur
<lb/>huiusmodi nomina. Haec tamen plura individua de Christo non praedicantur;
<lb/>quia de eo non praedicatur natura humana, neque partes eius.
<lb/>Non autem contingit dicere in Christo esse duas hypostases, vel res naturae, vel
<lb/>supposita: natura enim humana in Christo non est res naturae vel suppositum,
<lb/>sed ipsa natura: nulla enim natura composita est res vel suppositum sui ipsius:
<lb/>similiter non est hypostasis, sed «usia». Nihilominus tamen sicut dicimus unionem
<lb/>factam in persona, sic dicimus in hypostasi, supposito, re naturae, individuo,
<lb/>singulari, vel particulari; quia quamvis haec ultima tria possint dici de
<lb/>non per se subsistentibus, nihilominus dicuntur etiam de per se subsistentibus:
<lb/>dicimus enim hypostasim esse individuum; unde inquantum est unio facta in
<lb/>hypostasi, est etiam facta in individuo: et sic possumus dicere Christum unum
<lb/>individuum, et tamen in eo duo vel plura individua, sicut etiam et de quolibet
<lb/>alio homine contingit: et eadem est ratio de singulari et particulari.
<lb/>AD OBIECTA
<lb/>Ad primum ergo dicendum, quod substantia, secundum quod est genus, non
<lb/>proprie praedicatur de parte: manus enim si esset substantia, cum sit animata,
<lb/>esset animal; nihil enim est in genere quasi directe contentum sub ipso, nisi
<lb/>quod habet naturam aliquam complete: tamen dicitur manus esse substantia,
<lb/>secundum quod substantia dividitur contra accidens: et similiter dico de natura
<lb/>humana in Christo. Cum igitur dicitur, quod omnis substantia particularis est
<lb/>hypostasis, intelligendum est de illis quae directe recipiunt praedicationem
<lb/>generis; et haec sunt quae significantur ut res completae per se subsistentes.
<lb/>Ad secundum dicendum, quod hypostasis Verbi, quamvis non sit in genere substantiae
<lb/>simpliciter, inquantum est hypostasis Verbi; tamen inquantum est
<lb/>hypostasis humanae naturae, est in genere substantiae, sicut in specie hominis:
<lb/>non enim hypostasis ordinatur ad genus vel speciem, nisi per naturam quam habet.
<lb/>Ad tertium dicendum, quod genus quodammodo est pars speciei similis materiae:
<lb/>unde sicut in natura ex pluribus materiis sufficientibus non ordinatis non
<lb/>fit aliquid unum; ita etiam plura genera non possunt venire ad constitutionem
<lb/>unius speciei. Sed natura hypostasis non est pars: unde non est similis ratio:
<lb/>dicitur enim hypostasis alicuius naturae, inquantum subsistit in ea.
<lb/>Et quae in contrarium obiiciuntur, concedimus.
<lb/>Sciendum tamen est, quod prima opinio quamvis poneret duas hypostases, non
<lb/>tamen diversas personas posuit: ex hoc enim quod persona est individuum
<lb/>rationalis naturae, quae est completissima, et ubi stat tota intentio naturae,
<lb/>habet quod significet completissimum ultima completione, post quam non est
<pb n="vol. 5, p. 374"/>
<lb/>alia: unde cum poneret hominem assumptum unum Verbo, non dabat ei rationem
<lb/>personae; dabat ei tamen rationem hypostasis, inquantum erat subsistens:
<lb/>nec tamen ponebat quod homo ille uniretur divinae personae in accidente: quia
<lb/>sic non diceret quod praedicaret quid, sed quod esset accidentaliter unitum,
<lb/>sicut dicit tertia opinio; sed ponebat quod persona Verbi erat illa hypostasis;
<lb/>quod tamen non est intelligibile, ut duorum distinctorum unum de altero praedicetur,
<lb/>ut prius dictum est.
<lb/><hi rend="bold">Solutio II</hi>
<lb/>Ad secundam quaestionem dicendum, quod in Christo tantum unum est suppositum
<lb/>ratione iam dicta; nisi dicatur suppositum locutionis: quia sic de quocumque
<lb/>potest fieri sermo est suppositum.
<lb/>AD OBIECTA
<lb/>Ad primum autem contra hoc obiectum dicendum, quod quamvis sint ibi duae
<lb/>naturae, tamen est unum habens respectum ad duas naturas: et ideo est ibi suppositum
<lb/>unum.
<lb/>Ad secundum dicendum, quod suppositum non importat suppositionem indignitatis
<lb/>vel potentialitatis (alias personae non dicerentur supposita divinae naturae),
<lb/>sed solum suppositionem quantum ad communitatem, inquantum natura
<lb/>communis excedit praedicatione suppositum vel actu vel potentia.
<lb/>Ad tertium dicendum, quod pars, proprie, non habet genus neque speciem:
<lb/>unde non convenit sibi proprie suppositum esse, loquendo simpliciter; nisi forte
<lb/>cum additione, ut dicatur haec manus, suppositum manus: quamvis manus, proprie
<lb/>loquendo, non sit genus neque species.
<lb/><hi rend="bold">Solutio III</hi>
<lb/>Ad tertiam quaestionem dicendum, quod in Christo sunt duo individua, non
<lb/>tamen per se subsistentia; et ipse Christus est unum individuum subsistens, ut
<lb/>dictum est.
<lb/>AD OBIECTA
<lb/>Ad primum ergo dicendum, quod Damascenus intendit dicere, quod assumpsit
<lb/>humanam naturam particularem, non autem subsistentem, sed quod in ea divina
<lb/>persona subsistit.
<lb/>Ad secundum dicendum, quod humana natura est particulare et individuum;
<lb/>non tamen subsistens.
<lb/>Ad tertium dicendum, quod quamvis divina natura sit quoddam individuum in
<lb/>Christo, tamen etiam Christus est individuum humanae naturae. Nec tamen oportet
<lb/>quod accidentia humanae naturae insint divinae personae, nisi natura mediante.
<lb/>Ad id quod in contrarium obiicitur dicendum, quod in Christo est aliquod individuum,
<lb/>quod non est rationalis naturae individuum, sed ipsa rationalis natura
<lb/>individua, vel pars eius; sicut manus Christi.
<pb n="vol. 5, p. 376"/>
<lb/><hi rend="bold">Solutio IV</hi>
<lb/>Ad quartam quaestionem dicendum, quod in Christo non sunt duae res naturae;
<lb/>sed ipse est res una duarum naturarum.
<lb/>AD OBIECTA
<lb/>Ad primum ergo dicendum, quod quamvis Verbum non sit constitutum per naturam
<lb/>humanam ut sit simpliciter, tamen per naturam humanam constituitur quod sit homo.
<lb/>Ad secundum dicendum, quod res naturae, per se loquendo est quod habet
<lb/>naturam; sed quod hoc sit compositum, accidit, inquantum ipsum compositum
<lb/>ex materia et forma, quae sunt principia naturae, non adiungitur alteri subsistenti
<lb/>simplici; si autem alteri subsistenti coniungatur, quod est in se simplex,
<lb/>erit quidem illud simplex ut res subsistens in natura composita; non tamen erit
<lb/>compositum, nisi per modum qui infra dicetur; secundum quem secunda opinio
<lb/>ponit personam Verbi incarnati esse compositam.
<lb/>ARTICULUS 2
<lb/><hi rend="bold">Utrum Filius Dei assumpserit hominem</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod Filius Dei assumpserit hominem. Psalm. 44, 5: «Beatus quem
<lb/>elegisti et assumpsisti»; et loquitur de Christo homine. Ergo homo est assumptus.
<lb/>2. Praeterea, si Filius Dei est homo, aut homo quem assumpsit, aut homo quem
<lb/>non assumpsit. Si homo quem non assumpsit, ergo non magis potest dici homo
<lb/>qui est Iesus, quam homo qui est Petrus. Si autem homo quem assumpsit, ergo
<lb/>assumpsit hominem.
<lb/>3. Praeterea, Filius Dei assumpsit animam et corpus unita: quia corpus non
<lb/>unitum animae est corpus inanimatum, quod non est assumptibile, ut in 2 dist.,
<lb/>quaest. 2, art. 1, dictum est. Unio autem illa non est minoris efficaciae in homine
<lb/>Christo quam in aliis hominibus. Sed in aliis hominibus facit non solum
<lb/>humanitatem, sed etiam hominem. Ergo in Christo facit hominem.
<lb/>4. Praeterea, in Christo non est nisi assumens et assumptum. Sed non habet
<lb/>quod sit homo ex parte assumentis: quia sic ab aeterno fuisset homo. Ergo
<lb/>habet ex parte assumpti; ergo homo est assumptus.
<lb/>5. Praeterea, secundum Damascenum, Christus assumpsit quidquid in nostra
<lb/>natura plantavit. Sed id quod unitum est ex corpore et anima, facit hominem,
<lb/>cum fit de naturalibus, quae Dei Verbum in nostra natura plantavit. Hoc ergo
<lb/>assumpsit hominem; quia posita causa sufficienti ponitur effectus.
<lb/>SED CONTRA, assumens non est assumptum. Sed Deus est homo. Ergo non
<lb/>assumpsit hominem.
<pb n="vol. 5, p. 378"/>
<lb/>Praeterea, si assumpsit hominem, constat quod non assumpsit hominem universalem.
<lb/>Ergo assumpsit hunc hominem. Sed hic homo est persona. Ergo assumpsit
<lb/>personam; quod falsum est: ergo et primum.
<lb/><hi rend="bold">Solutio</hi>
<lb/>Respondeo dicendum, quod id quod assumitur, secundum intellectum praecedit
<lb/>unionem. Si ergo dicatur homo assumptus, oportet quod intelligatur homo antequam
<lb/>intelligatur assumptus. Homo autem particularis (quia universalem non
<lb/>assumpsit, cum non habeat esse in rerum natura), est quid subsistens, habens
<lb/>esse completum. Quod autem habet esse completum in quo subsistit, non potest
<lb/>uniri alteri nisi tribus modis: vel accidentaliter, ut tunica homini; et hunc
<lb/>modum unionis ponit tertia opinio: vel per modum aggregationis, sicut lapis
<lb/>lapidi in acervo: vel aliquo accidente, sicut homo unitur Deo per amorem vel
<lb/>gratiam; et neutra harum est unio simpliciter, sed secundum quid: quarum primam
<lb/>posuit Dioscorus, alteram Nestorius haeretici, ut dicit Damascenus,
<lb/>3 cap., 3 libri. Unde nullo modo concedendum est, quod homo sit assumptus.
<lb/>Sciendum tamen, quod prima opinio nullum praedictorum modorum unionis
<lb/>ponebat, unde non est haeretica; sed ponebat, quod erat facta unio secundum
<lb/>hoc quod persona Verbi incepit esse illa substantia: quod quidem non est intelligibile,
<lb/>ut duorum unum fiat alterum, nisi per conversionem unius ad alterum;
<lb/>immo impossibile est, ut prius dictum est; et ideo non sustinetur.
<lb/>AD OBIECTA
<lb/>Ad primum ergo dicendum, quod omnes auctoritates quae dicunt hominem
<lb/>assumptum, exponi debent, ut ponatur concretum pro abstracto, idest homo pro
<lb/>humana natura.
<lb/>Ad secundum dicendum, quod Christus est homo, non quem assumpsit, sed
<lb/>cuius humanam naturam assumpsit.
<lb/>Ad tertium dicendum, quod non est propter inefficaciam unionis animae ad corpus
<lb/>quod eorum coniunctio, secundum quod praeintelligitur unioni ad divinam personam,
<lb/>non facit hominem, sed humanam naturam in Christo; sed est ex hoc quod non
<lb/>fuerunt, ut coniuncta per se subsisterent, sed ut divina persona in eis subsisteret.
<lb/>Ad quartum dicendum, quod homo significat humanam naturam, et supponit
<lb/>pro supposito subsistente in natura illa: quorum unum est ex parte assumpti,
<lb/>alterum ex parte assumentis.
<lb/>Ad quintum dicendum, quod hoc quod facit coniunctum ex anima et corpore
<lb/>esse hominem, non est praeter animam et corpus et unionem, aliquid positive;
<lb/>sed ex hoc ipso quod ipsum compositum ex anima et corpore non adiungitur
<lb/>alteri subsistenti in natura composita, sequitur quod coniunctum sit homo.
<lb/>Unde si Christus humanam naturam quam assumpsit deponeret, ex hoc ipso
<lb/>esset homo illud coniunctum ex duabus substantiis.
<pb n="vol. 5, p. 380"/>
<lb/>ARTICULUS 3
<lb/><hi rend="bold">Utrum «homo» dicat ibi</hi>
<lb/><hi rend="bold">compositum ex duabus substantiis tantum</hi>
<lb/><hi rend="bold">Ad tertium sic proceditur.</hi>
<lb/>1. VIDETUR, quod homo non dicat nisi compositum ex duabus substantiis. Homo
<lb/>enim praedicatur de Christo et de Petro, et non aequivoce dicitur. Sed cum dicitur
<lb/>de Petro, nihil praedicatur nisi compositum ex duabus naturis vel substantiis.
<lb/>Ergo et cum dicitur de Christo.
<lb/>2. Praeterea, in symbolo Athanasii dicitur: «Sicut anima rationalis et caro unus
<lb/>est homo, ita Deus et homo unus est Christus». Sed anima non includit in sua
<lb/>significatione carnem, nec e converso. Ergo nec homo dicit Divinitatem, nec e
<lb/>converso.
<lb/>3. Praeterea, nihil est in Christo praeter tres substantias. Si ergo «homo» diceret
<lb/>tres substantias, tunc Christus erit tantum homo, quod est falsum.
<lb/>4. Praeterea, totum non dicitur uniri parti; sed pars toti, vel parti. Si ergo homo
<lb/>diceret tres substantias, videretur quod non posset dici homo uniri Dei Filio.
<lb/>SED CONTRA, homo est habens humanitatem. Sed habens humanitatem est divina
<lb/>persona. Ergo cum humanitate, quae continet duas substantias, hoc nomen
<lb/>homo, dictum de Christo, dicit etiam divinam personam; et sic dicit tres
<lb/>substantias.
<lb/>Praeterea, omne praedicatum substantiale continet aliquo modo suum subiectum.
<lb/>Sed hoc nomen homo praedicatur de Filio Dei non accidentaliter. Ergo continet
<lb/>personam Filii Dei; et sic non dicit tantum compositum ex duabus substantiis.
<lb/><hi rend="bold">Solutio</hi>
<lb/>Respondeo dicendum, quod in quolibet nomine est duo considerare: scilicet id
<lb/>a quo imponitur nomen, quod dicitur qualitas nominis; et id cui imponitur,
<lb/>quod dicitur substantia nominis: et nomen, proprie loquendo, dicitur significare
<lb/>formam sive qualitatem, a qua imponitur nomen; dicitur vero supponere pro eo
<lb/>cui imponitur.
<lb/>Prima ergo opinio dicit, quod hoc nomen «homo», quantum ad significatum et
<lb/>quantum ad suppositum, non dicit nisi constitutum ex duabus substantiis: quia
<lb/>hoc constitutum ex duabus substantiis est hypostasis subsistens, pro qua potest
<lb/>fieri suppositio huius nominis «homo». Secunda vero opinio dicit, quod constitutum
<lb/>ex duabus substantiis tantum, non est hypostasis subsistens, sed natura, in
<lb/>qua subsistit Verbum Dei; unde non potest ponere, quod constitutum ex duabus
<pb n="vol. 5, p. 382"/>
<lb/>substantiis tantum sit suppositum cui nomen imponitur, sed forma a qua imponitur,
<lb/>scilicet humanitas: illud vero cui nomen imponitur, quod est subsistens in
<lb/>humana natura, est persona Verbi; et ideo hoc nomen «homo» comprehendit tres
<lb/>substantias; sed duas ex parte significati, tertiam ex parte suppositi.
<lb/>AD OBIECTA
<lb/>Ad primum ergo dicendum, quod diversitas suppositionis non facit aequivocationem;
<lb/>sed diversitas significationis.
<lb/>Ad secundum dicendum, quod Athanasius accipit hominem ex parte naturae
<lb/>significatae.
<lb/>Ad tertium dicendum, quod termini in praedicato positi tenentur formaliter, in
<lb/>subiecto vero materialiter; unde hoc nomen «homo» supponit suppositum aeternum,
<lb/>quod subsistit in duabus naturis et tribus substantiis; praedicat vero tantum
<lb/>naturam humanam. Unde si diceretur quod est tantum homo, excluderetur omnis
<lb/>natura alia ab humana; et propter hoc non conceditur, quod sit homo tantum.
<lb/>Ad quartum dicendum, quod homo dicitur proprie et simpliciter unitus Filio
<lb/>Dei: quia dicit id quod unitur, seu coniungitur, scilicet humanam naturam, quae
<lb/>est quasi pars in hac unione; et id in quo fit unio, scilicet suppositum unum.
<pb n="vol. 5, p. 384"/>
<lb/><hi rend="bold">QUAESTIO 2</hi>
<lb/>Deinde quaeritur de his quae pertinent ad secundam opinionem; et circa hoc
<lb/>quaeruntur tria: 1. Utrum Christus sit unum; 2. Utrum habeat unum esse;
<lb/>3. Utrum persona Christi post Incarnationem fuerit composita.
<lb/>ARTICULUS 1
<lb/><hi rend="bold">Utrum Christus sit duo neutraliter</hi>
<lb/><hi rend="bold">Ad primum sic proceditur.</hi>
<lb/>1. VIDETUR, quod Christus sit duo neutraliter. Isidorus enim dicit in lib. de
<lb/>Trinit.: «Mediator Dei et hominum, homo
<lb/>Iesus Christus, quamvis aliud sit de Patre, aliud de Virgine, non tamen alius».
<lb/>Sed ubicumque est aliud et aliud, ibi sunt duo. Ergo Christus est duo.
<lb/>2. Praeterea, Christus est unum unitate increata, et est unum unitate creata.
<lb/>Unitas autem creata non est unitas increata. Ergo Christus est duo.
<lb/>3. Praeterea, sicut in Trinitate sunt tres personae in una essentia; ita in Christo
<lb/>sunt duae naturae in una persona. Sed propter unitatem naturae dicuntur Pater
<lb/>et Filius unum, quamvis non unus. Ergo et propter unitatem personae Christus
<lb/>debet dici unus, et non unum, sed duo propter dualitatem naturarum.
<lb/>4. Praeterea, Christus secundum quod est Deus, est aliquid quod est Pater; et
<lb/>secundum quod est homo, est aliquid quod est mater. Sed hoc quod est Pater,
<lb/>non est hoc quod est mater. Ergo Christus est aliquid et aliquid; et ita est duo.
<lb/>5. Praeterea, Christus est aliquid passibile et aliquid impassibile. Sed passibile
<lb/>non est impassibile. Ergo Christus est aliquid et aliquid. Ergo non est unum.
<lb/>6. Praeterea, secundum Damascenum, Christus totus est
<lb/>ubique, non tamen totum. Sed est ubique secundum quod est Deus. Ergo
<lb/>Christus non est totum Deus. Sed ex hoc quod est Deus, est aliquid. Ergo est
<lb/>aliquid et aliquid; et sic idem quod prius.
<lb/>7. Praeterea, Christus non est tantum homo. Sed «homo» praedicat aliquid
<lb/>unum de ipso. Ergo Christus non est tantum unum aliquid: ergo est duo.
<lb/>SED CONTRA, quidquid est, ideo est, quia unum numero est. Si ergo Christus non
<lb/>est unum, nihil est; quod falsum est.
<lb/>Praeterea, maior est convenientia naturae humanae in Christo ad naturam divinam,
<lb/>quam accidentis ad subiectum. Sed accidens cum subiecto non facit numerum.
<lb/>Ergo nec ratione naturae humanae et divinae dicetur Christus esse duo.
<pb n="vol. 5, p. 386"/>
<lb/>Praeterea, ea quae non sunt unum, non possunt de se invicem praedicari. Sed
<lb/>Deus praedicatur de homine Christo, et e converso. Ergo Christus est unum.
<lb/><hi rend="bold">Solutio</hi>
<lb/>Respondeo dicendum, quod neutrum genus est informe et indistinctum; masculinum
<lb/>vero est formatum et determinatum; unde masculinum non praedicatur
<lb/>absolute nisi de re perfecta subsistente; neutrum vero genus de re perfecta subsistente,
<lb/>et de non perfecta; unde non potest dici, quod albedo vel humanitas
<lb/>Petri est aliquis, sed quod est aliquid; de Petro autem possumus dicere, quod
<lb/>est aliquis, et quod est aliquid.
<lb/>Similiter in Christo de persona potest dici est aliquis, et est aliquid: de natura
<lb/>autem quod est aliquid, et non quod est aliquis. Secundum igitur secundam opinionem,
<lb/>de qua agitur, illud «aliquid» quod est natura assumpta, non praedicatur
<lb/>de Christo: quia non habet rationem hominis, sed humanitatis. «Aliquid»
<lb/>ergo, secundum quod praedicatur de Christo, non significat tantum naturam,
<lb/>sed suppositum naturae: et quia plurale est geminatum singulare, ideo Christus
<lb/>non posset dici «aliqua», nisi essent in eo duo supposita naturarum; quod
<lb/>negat secunda opinio, et similiter tertia; et ideo utraque opinio dicit, quod
<lb/>Christus est unum; sed secunda dicit, quod est unum per se; tertia vero, quod
<lb/>est unum per accidens, sicut albus homo.
<lb/>Sed prima opinio dicit, quod assumptum non tantum habet rationem humanitatis,
<lb/>sed etiam hominis; et tamen non potest dici «aliquis», quia est alteri digniori
<lb/>adiunctum, sed dicitur «aliquid», et illud «aliquid» praedicatur de persona
<lb/>assumente; et ideo sequitur quod Christus sit aliquis, scilicet assumens, et aliquod,
<lb/>scilicet assumptum; et quod sit duo neutraliter, sed non masculine.
<lb/>AD OBIECTA
<lb/>Ad primum ergo dicendum, quod «aliud» partitivum est; unde requiritur aliquod
<lb/>a quo dividatur. Cum autem dicitur, «Christus est aliud et aliud», cum
<lb/>«aliud» non praedicet naturam tantum, sed suppositum naturae (quia humana
<lb/>natura de Christo non praedicatur), requiritur quod sit ibi aliquid distinctum
<lb/>vel divisum a supposito humanae naturae, quod de Christo praedicetur. Hoc
<lb/>autem non potest esse secundum secundam opinionem: quia suppositum divinae
<lb/>naturae non est aliud a supposito humanae naturae; nec divina natura,
<lb/>quae de Christo praedicatur, est aliud a supposito eius, nec per consequens a
<lb/>supposito humanae naturae. Unde secundum hanc opinionem Christus non
<lb/>dicitur proprie aliud et aliud; sed exponendum est, alterius et alterius naturae.
<lb/>Prima vero opinio, quae distinguit supposita naturarum, potest dicere quod
<lb/>Christus est aliud et aliud.
<pb n="vol. 5, p. 388"/>
<lb/>Ad secundum dicendum, quod termini numerales, ut in 1 dictum est, se habent
<lb/>communiter ad personam et naturam; unde loquendo de unitate personali, est
<lb/>tantum una in Christo, secundum quam dicitur unus Christus; loquendo autem
<lb/>de unitate naturali, est duplex unitas. Non tamen sequitur quod Christus sit
<lb/>unum et unum: quia unum quod de Christo praedicatur, non refertur tantum ad
<lb/>naturam, sed ad suppositum naturae, quod non geminatur.
<lb/>Ad tertium dicendum, quod natura divina praedicatur in recto de personis
<lb/>propter identitatem rei; sed duae naturae quae sunt in Christo, non praedicantur
<lb/>de eo in recto: quamvis enim divina natura praedicetur de eo in recto, non
<lb/>tamen humana, sicut nec de aliquo alio homine. Si autem tres personae differrent
<lb/>secundum rem a natura, quamvis esset una numero in eis, non tamen posset
<lb/>propter hoc dici, quod tres personae essent unum simpliciter; sed forte quod
<lb/>essent unus Deus; sicut multi homines dicuntur unus populus.
<lb/>Ad quartum dicendum, quod cum dicitur, «Christus est aliquid quod est mater»,
<lb/>ly «aliquid» non praedicat tantum naturam, sed suppositum naturae, ut patet ex
<lb/>praedictis; relativum autem refert suum antecedens, non gratia suppositi,
<lb/>sed gratia naturae: mater enim non convenit cum filio in supposito, sed
<lb/>in natura: relativum autem non refert idem secundum suppositum, sed quandoque
<lb/>idem secundum naturam speciei. Cum vero dicitur: «Est aliquid quod est
<lb/>Pater», ly «aliquid» praedicat naturam divinam: unde ex hoc sequitur quod
<lb/>humana natura non sit divina natura, non autem quod Christus sit duo.
<lb/>Ad quintum dicendum, quod cum dicitur, «Christus est aliquid passibile»,
<lb/>ly «aliquid» non praedicat naturam, sed suppositum humanae naturae; quia
<lb/>proprietates naturae denominative praedicantur de supposito, quamvis natura
<lb/>de eo non praedicetur, et etiam proprietates partium. Petrus enim quamvis non
<lb/>sit capillus, est tamen crispus. Cum vero dicitur, «Christus est aliquid impassibile»,
<lb/>ly «aliquid» praedicat suppositum divinae naturae, quod non est aliud
<lb/>quam suppositum humanae naturae; vel etiam divinam naturam, quae non est
<lb/>aliud a suo supposito. Unde non sequitur quod sit ibi aliud et aliud: media enim
<lb/>falsa est quae dicit quod aliquid passibile non est aliquid impassibile: idem
<lb/>enim suppositum quod est passibile secundum unam naturam, est impassibile
<lb/>secundum aliam.
<lb/>Ad sextum dicendum, quod «totus» refertur ad personam, «totum» autem ad
<lb/>naturam. «Totum» autem, secundum quod hic sumitur, est cui nihil deest: et
<lb/>quia nihil deest de personalitate Filii, quam significat nomen Christi, secundum
<lb/>quod est ubique, quia est persona aeterna; ideo dicitur totus ubique.
<lb/>Deest autem aliquid de natura ei, secundum quod non est ubique; sed tamen
<lb/>illud «aliquid» non praedicatur de Christo. Unde non sequitur quod Christus
<lb/>sit aliquid et aliquid; sed quod in eo sit aliquid et aliquid.
<pb n="vol. 5, p. 390"/>
<lb/>Ad septimum dicendum, quod termini in praedicato positi tenentur formaliter:
<lb/>unde non conceditur ista, quod Christus sit tantum homo; quia excluderetur
<lb/>omnis alia natura. Ly «aliquid» autem, et ly «unum» non determinant aliquam
<lb/>formam vel naturam; sed determinatum suppositum, secundum quod de Christo
<lb/>praedicantur: non enim determinant nisi illud circa quod ponuntur. Unde si
<lb/>diceretur: «Christus est tantum unum», vel «tantum aliquid», non excludit
<lb/>aliam naturam, sed aliud suppositum: et ideo haec est vera: «Christus est tantum
<lb/>aliquid unum»; et est in processu illo fallacia consequentis, quia «aliquid
<lb/>unum» est superius ad hominem. Procedit ergo negative ab inferiori ad superius,
<lb/>cum dictione exclusiva.
<lb/>ARTICULUS 2
<lb/><hi rend="bold">Utrum in Christo non sit tantum unum esse</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod in Christo non sit tantum unum esse. Omnis enim forma substantialis
<lb/>dat esse. Sed anima est forma substantialis. Ergo dat esse. Sed non
<lb/>dat esse divinae personae, quia hoc est aeternum. Ergo dat aliud esse: ergo in
<lb/>Christo non tantum est unum esse.
<lb/>2. Praeterea, unum est esse Filii Dei et Patris. Si ergo unum est esse huius
<lb/>hominis et Filii Dei, unum erit esse huius hominis et Dei Patris. Sed nulla est
<lb/>maior unio quam ea quae est aliquorum secundum esse unum. Ergo humanitas
<lb/>est unita Deo Patri.
<lb/>3. Praeterea, in divinis non est esse nisi essentiale. Si ergo unio humanae naturae
<lb/>ad divinam facta est in esse Filii Dei, facta est in essentia: quod est
<lb/>impossibile.
<lb/>4. Praeterea, definitio est oratio indicans quid est esse. Sed homo secundum
<lb/>eamdem definitionem praedicatur de Christo et de Petro. Ergo est idem esse
<lb/>humanitas illius hominis cum esse Petri secundum speciem. Sed esse Filii Dei
<lb/>non est idem specie cum esse Petri. Ergo in Christo non est tantum unum esse.
<lb/>5. Praeterea, de quocumque responderi potest ad quaestionem factam per «an
<lb/>est», habet proprium esse. Sed haec quaestio fit non tantum de persona, sed
<lb/>etiam de natura. Ergo esse non tantum est personae, sed etiam naturae. In
<lb/>Christo autem sunt duae naturae. Ergo in Christo sunt duo esse.
<lb/>SED CONTRA, omne quod habet per se esse, est subsistens. Si ergo in Christo est
<lb/>duplex esse, sunt ibi duo subsistentia: ergo duae hypostases: quod supra improbatum
<lb/>est.
<pb n="vol. 5, p. 392"/>
<lb/>Praeterea, quaecumque differunt secundum esse, unum eorum non praedicatur
<lb/>de altero. Sed Deus est homo, et e converso. Ergo est esse unum Dei et hominis.
<lb/>Praeterea, unius non est nisi unum esse. Sed Christus est unum, ut dictum est.
<lb/>Ergo habet unum esse tantum.
<lb/><hi rend="bold">Solutio</hi>
<lb/>Respondeo dicendum, quod secundum Philosophum 5 Metaph., esse
<lb/>duobus modis dicitur. Uno modo secundum quod significat veritatem propositionis,
<lb/>secundum quod est copula; et sic, ut Commentator ibidem dicit, ens est
<lb/>praedicatum accidentale; et hoc esse non est in re, sed in mente, quae coniungit
<lb/>praedicatum cum subiecto, ut dicit Philosophus in 6 Metaph.. Unde de
<lb/>hoc non est hic quaestio. Alio modo dicitur esse, quod pertinet ad naturam rei,
<lb/>secundum quod dividitur secundum decem genera; et hoc quidem esse est in re,
<lb/>et est actus entis resultans ex principiis rei, sicut lucere est actus lucentis.
<lb/>Aliquando tamen sumitur esse pro essentia, secundum quam res est: quia per
<lb/>actus consueverunt significari eorum principia, ut potentiae vel habitus.
<lb/>Loquendo igitur de esse secundum quod est actus entis, sic dico, quod secundum
<lb/>secundam opinionem oportet ponere tantum unum esse; secundum alias
<lb/>autem duas oportet ponere duo esse. Ens enim subsistens, est quod habet esse
<lb/>tamquam eius quod est, quamvis sit naturae vel formae tamquam eius quo est:
<lb/>unde nec natura rei nec partes eius proprie dicuntur esse, si esse praedicto
<lb/>modo accipiatur; similiter autem nec accidentia, sed suppositum completum,
<lb/>quod est secundum omnia illa. Unde etiam Philosophus dicit in 2 Metaph.,
<lb/>quod accidens magis proprie est entis quam ens.
<lb/>Prima ergo opinio, quae ponit duo subsistentia, ponit duo esse substantialia;
<lb/>similiter tertia opinio, quia ponit quod partes humanae naturae adveniunt divinae
<lb/>personae accidentaliter, ponit duo esse, unum substantiale, et aliud accidentale;
<lb/>secunda vero opinio, quia ponit unum subsistens, et ponit humanitatem
<lb/>non accidentaliter advenire divinae personae, oportet quod ponat unum esse.
<lb/>Impossibile est enim quod unum aliquid habeat duo esse substantialia; quia
<lb/>unum fundatur super ens: unde si sint plura esse, secundum quae aliquid dicitur
<lb/>ens simpliciter, impossibile est quod dicatur unum.
<lb/>Sed non est inconveniens quod esse unius subsistentis sit per respectum ad
<lb/>plura, sicut esse Petri est unum, habens tamen respectum ad diversa principia
<lb/>constituentia ipsum: et similiter suo modo unum esse Christi habet duos respectus,
<lb/>unum ad naturam humanam, alterum ad divinam.
<pb n="vol. 5, p. 394"/>
<lb/>AD OBIECTA
<lb/>Ad primum ergo dicendum, quod forma facit esse; non ita quod illud esse sit
<lb/>materiae aut formae, sed subsistentis. Quando ergo compositum ex materia et
<lb/>forma est per se subsistens, acquiritur ex forma illi composito esse absolutum
<lb/>per se; quando autem non est per se subsistens, non acquiritur per formam esse
<lb/>illi composito; sed subsistenti cui hoc adiungitur, acquiritur respectus secundum
<lb/>esse ad hoc quod ei additur: sicut si ponamus hominem nasci sine manu,
<lb/>et manum per se separatim fieri, et postea ei miraculose coniungi, constat quod
<lb/>forma manus causabit esse manus per se subsistentis: sed postquam coniungitur
<lb/>homini, non acquiritur ex forma manus aliquod esse manui, quia manus non
<lb/>habet esse proprium; sed acquiritur homini respectus ad manum secundum
<lb/>suum esse. Ita etiam dico, quod anima in Christo non acquirit proprium esse
<lb/>humanae naturae; sed Filio Dei acquirit respectum secundum suum esse ad
<lb/>naturam humanam, qui tamen respectus non est aliquid secundum rem in divina
<lb/>persona, sed aliquid secundum rationem, ut dictum est de unione, supra,
<lb/>dist. 2, qu. 2, art. 2, quaestiunc. 3, ad 3.
<lb/>Ad secundum dicendum, quod aliud est de Deo et de omnibus aliis rebus: quia
<lb/>in Deo ipsa essentia subsistens est, unde sibi secundum se debetur esse; immo
<lb/>ipsa est suum esse subsistens: unde essentia a persona non differt secundum
<lb/>rem: et ideo esse essentiae est etiam personae; et tamen persona et essentia
<lb/>ratione differunt. Quamvis ergo unum sit esse, potest tamen esse considerari
<lb/>vel prout est essentiae; et sic non unitur humanitas in esse divino, unde non
<lb/>unitur Patri: vel potest considerari prout est personae; et sic unitur in esse
<lb/>divino.
<lb/>Et per hoc patet solutio ad tertium.
<lb/>Ad quartum dicendum, quod Philosophus accipit ibi esse pro essentia, vel quidditate,
<lb/>quam signat definitio.
<lb/>Ad quintum dicendum, quod illa obiectio procedit de esse secundum quod
<lb/>signat veritatem propositionis: sic enim potest dici non tantum de his quae sunt
<lb/>in re, sed de his quae sunt in intellectu: de quibus potest locutio formari.
<lb/>ARTICULUS 3
<lb/><hi rend="bold">Utrum persona Verbi post Incarnationem sit composita</hi>
<lb/><hi rend="bold">Ad tertium sic proceditur.</hi>
<lb/>1. VIDETUR, quod persona Verbi post Incarnationem non sit composita. Omne
<lb/>enim compositum est melius componentibus: quia bonum additum bono facit
<lb/>magis bonum. Sed Divinitate non potest esse aliquid melius. Ergo ex Divinitate
<lb/>et humanitate non potest fieri una persona composita.
<pb n="vol. 5, p. 396"/>
<lb/>2. Praeterea, in Christo non est nisi persona aeterna. Sed nullum aeternum est
<lb/>compositum. Ergo persona Christi nullo modo est composita.
<lb/>3. Praeterea, ad simplicitatem divinae essentiae pertinet quod non sit composita,
<lb/>nec alteri componibilis. Sed persona divina est aequalis simplicitatis cum
<lb/>essentia. Ergo nec in se potest dici composita, nec alteri componibilis.
<lb/>4. Praeterea, sicut dicit Philosophus, pars habet rationem
<lb/>materiae et imperfecti. Sed omnis imperfectio et materialitas a Deitate est aliena.
<lb/>Ergo non potest esse pars alicuius. Sed omnis compositio est ex partibus.
<lb/>Ergo persona Christi non potest esse composita ex Divinitate et humanitate.
<lb/>5. SED CONTRA est quod dicit Damascenus, duas naturas unitas
<lb/>invicem in unam compositam hypostasim Filii Dei.
<lb/>6. Praeterea, Levitici 5 super illud: «Decimam partem ephi», Glossa: «idest
<lb/>Christi humanitatem; ephi enim tres modios capiens significat Trinitatem».
<lb/>Ergo humanitas Christi est pars alicuius personae in Trinitate.
<lb/>7. Praeterea, Athanasius in symbolo: «Sicut anima rationalis et caro unus est
<lb/>homo; ita Deus et homo unus est Christus». Sed anima rationalis et caro sunt
<lb/>partes hominis. Ergo Deus et homo sunt partes Christi.
<lb/>8. Praeterea, omne totum est compositum ex partibus. Sed Damascenus dicit,
<lb/>quod Christus totus fuit in inferno, non
<lb/>tamen totum: et similiter ubique est non totum, sed totus: quia non est ubique
<lb/>nisi secundum alteram naturam. Ergo duae naturae sunt partes personae
<lb/>Christi compositae ex eis.
<lb/><hi rend="bold">Solutio</hi>
<lb/>Respondeo dicendum, quod ad rationem totius pertinent duo. Unum scilicet
<lb/>quod esse totius compositi pertinet ad omnes partes: quia partes non habent
<lb/>proprium esse, sed sunt per esse totius, ut dictum est. Aliud est quod partes componentes
<lb/>causant esse totius. Secundum autem tertiam et primam opinionem
<lb/>neutrum horum invenitur in Christo: quia opinio prima dicit, quod hic homo
<lb/>habet esse suum proprium; unde esse divinae personae ad ipsum non pertinet;
<lb/>similiter tertia opinio dicit, quod est esse superadditum ad esse divinae personae
<lb/>accidentaliter; unde anima et corpus non dicuntur partes personae, sicut nec
<lb/>accidentia subiecti; unde neutra ponit personam Verbi compositam.
<lb/>Sed secunda ponit unum esse in Christo; unde esse divinae personae pertinet
<lb/>ad utramque naturam. Non tamen illud esse causatur ex coniunctione naturarum,
<lb/>sicut esse compositi causatur ex coniunctione componentium. Unde secundum
<lb/>hanc opinionem persona Christi post Incarnationem potest dici aliquo
<lb/>modo composita, inquantum ibi salvatur aliqua conditio compositi: non tamen
<lb/>est ibi vera ratio compositionis, quia deficit ibi altera conditio; unde etiam non
<pb n="vol. 5, p. 398"/>
<lb/>est in usu modernorum hanc opinionem tenentium, quod dicant personam compositam.
<lb/>Nec dicendum, quod dicatur composita secundum expositionem nominis
<lb/>quasi cum alio posita: quia sic prima opinio et tertia ponerent personam
<lb/>compositam sicut et secunda.
<lb/>AD OBIECTA
<lb/>Ad primum ergo dicendum, quod in persona composita quamvis sint plura bona
<lb/>quam in persona simplici, quia est ibi bonum increatum et bonum creatum;
<lb/>tamen persona composita non est maius bonum quam simplex: quia bonum
<lb/>creatum se habet ad bonum increatum sicut punctus ad lineam, cum nulla sit
<lb/>proportio unius ad alterum; unde sicut lineae additum punctum, non facit
<lb/>maius; ita nec bonum creatum additum in persona bono increato facit melius:
<lb/>vel etiam quia tota ratio bonitatis omnium bonorum est in Deo; unde et ipse
<lb/>dicitur omne bonum; unde non potest sibi fieri additio alicuius boni quod in
<lb/>ipso non sit.
<lb/>Ad secundum dicendum, quod persona non dicitur composita quasi esse suum
<lb/>sit ex multis constitutum (hoc enim est contra rationem aeterni), sed quia ad
<lb/>multa se extendit, quae assumuntur in illud esse.
<lb/>Ad tertium dicendum, quod de ratione summae simplicitatis est quod nec sit
<lb/>composita ex partibus nec componibilis alteri tamquam pars. Sic autem persona
<lb/>non est composita, quia neque est pars neque ex partibus constituta.
<lb/>Ad quartum dicendum, quod quamvis compositio quantum ad aliquid salvetur
<lb/>in Incarnatione Verbi, nullo tamen modo est ibi ratio partis. Divinitas enim
<lb/>pars esse non potest, propter imperfectionem quae est de ratione partis: humana
<lb/>autem natura similiter non potest esse pars, quia compartem non habet, vel
<lb/>etiam quia non causat esse personae quae dicitur composita. Et ideo Magister
<lb/>dicit in sequenti dist., quod inexplicabilis est illa compositio quae non est partium.
<lb/>Ratio autem dicitur a Magistris unio exigitiva: quia tot comprehenduntur
<lb/>in persona quot exiguntur ad opus redemptionis, ut sit Deus qui possit, et homo
<lb/>qui debeat satisfacere.
<lb/>Ad quintum dicendum, quod Damascenus dicit compositam hypostasim,
<lb/>inquantum est ibi aliquid de ratione compositionis, non quod sit simpliciter
<lb/>composita quantum est ad perfectam rationem compositionis.
<lb/>Ad sextum dicendum, quod allegatio illa sumitur quantum ad similitudinem
<lb/>numeri, non quantum ad similitudinem totius et partis.
<lb/>Ad septimum dicendum, quod similitudo illa est quantum ad aliquid, et non
<lb/>quantum ad omnia, ut patet ex dictis.
<lb/>Ad ultimum dicendum, quod totum, praeter hoc quod est compositum ex partibus,
<lb/>habet aliud de ratione sui, scilicet quod ei nihil deest eorum quae debet
<lb/>habere; et secundum hoc sumitur a Damasceno.
<pb n="vol. 5, p. 400"/>
<lb/><hi rend="bold">QUAESTIO 3</hi>
<lb/>Deinde quaeritur de his quae pertinent ad tertiam opinionem; et circa hoc
<lb/>quaeruntur duo: 1. Utrum ex anima et corpore Christi fuerit aliquid compositum;
<lb/>2. Utrum anima et corpus fuerint unita divinae personae accidentaliter.
<lb/>ARTICULUS 1
<lb/><hi rend="bold">Utrum in Christo fuerit aliqua compositio animae et corporis</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod non fuerit aliqua compositio animae et corporis in Christo.
<lb/>Supra enim, dist. 2, probavit Magister, quod nomine humanae naturae intelligitur
<lb/>anima et corpus; nec ita accipitur in Christo sicut in aliis. Cum ergo in aliis
<lb/>hominibus accipiatur humana natura pro eo quod compositum est ex anima et
<lb/>corpore; videtur quod in Christo accipiatur pro partibus non compositis.
<lb/>2. Praeterea, Damascenus dicit, quod in Domino Iesu non
<lb/>est communem speciem accipere. Sed ex anima et corpore unitis consurgit
<lb/>natura speciei. Ergo videtur quod non fuerunt ad invicem unita in Christo.
<lb/>3. Praeterea, post ultimam compositionem non potest esse alia compositio. Sed
<lb/>ultima compositio in natura est animae rationalis ad corpus. Ergo si ista unio
<lb/>esset in Christo, non posset sequi unio ad divinam personam.
<lb/>4. Praeterea, anima non coniungitur carni nisi ut vivificet ipsam. Sed caro
<lb/>poterat vivificari ex unione ad ipsam vitam, scilicet Verbum. Ergo non oportuit
<lb/>quod carni uniretur.
<lb/>SED CONTRA, homo univoce dicitur de Christo et aliis hominibus; alias non esset
<lb/>eiusdem speciei, nec per eum deberet satisfieri pro peccatis humani generis.
<lb/>Sed de ratione hominis, secundum quod praedicatur de aliis, est compositio
<lb/>animae et corporis. Ergo et in Christo fuit unio animae et carnis.
<lb/>Praeterea, corpus non est animatum, nisi anima coniungatur ei quasi forma. Si
<lb/>ergo anima non fuisset unita corpori Christi quasi forma, fuisset corpus illud
<lb/>inanimatum; et ita non fuisset assumptibile.
<pb n="vol. 5, p. 402"/>
<lb/><hi rend="bold">Solutio</hi>
<lb/>Respondeo dicendum, quod unio animae ad carnem constituit rationem hominis,
<lb/>et omnium partium eius; unde remota anima, non dicitur homo nec oculus
<lb/>nec caro nisi aequivoce, sicut homo pictus; et ideo si tollatur unio animae
<lb/>Christi ad carnem eius, sequitur quod non sit homo verus, nec caro eius vera;
<lb/>quod est contra articulum fidei; et ideo haec opinio tertia non solum est falsa,
<lb/>sed haeretica, et in Concilio Ephesino sub Caelestino I Papa condemnata.
<lb/>Tamen ista opinio videtur ex eodem fonte processisse cum prima, scilicet ex hoc
<lb/>quod credebant omne compositum ex anima et corpore habere rationem hominis;
<lb/>et ideo, quia prima opinio posuit animam et corpus unita ad invicem, esse
<lb/>assumpta, coacta fuit ponere hominem esse assumptum, et Christum esse duo.
<lb/>Haec autem opinio, ut hoc negaret, posuit animam et corpus esse assumpta non
<lb/>unita. Secunda vero utrumque evitat, ut dictum est.
<lb/>AD OBIECTA
<lb/>Ad primum ergo dicendum, quod non fuit intentio Magistri dicere, quod per
<lb/>humanam naturam in Christo significentur corpus et anima non unita; non
<lb/>enim quantum ad hoc assignat differentiam, sed quantum ad hoc quod humana
<lb/>natura in aliis consurgit ex omnibus quae substantialiter in ipsis sunt: in
<lb/>Christo autem non, sed solum ex corpore et anima.
<lb/>Ad secundum dicendum, quod Damascenus loquitur quantum ad unionem
<lb/>Divinitatis ad humanam naturam, ex qua non consurgit tertia natura speciei
<lb/>quantum ad unionem animae ad corpus.
<lb/>Ad tertium dicendum, quod compositio animae rationalis ad carnem est ultima
<lb/>in operibus naturae; sed compositio humanitatis ad personam Verbi non fit
<lb/>operatione naturae, sed virtute divina.
<lb/>Ad quartum dicendum, quod Verbum vivificat carnem Christi active, et non formaliter:
<lb/>et ideo requiritur anima, quae formaliter vivificet.
<lb/>ARTICULUS 2
<lb/><hi rend="bold">Utrum humana natura Verbo accidentaliter uniatur</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod humana natura accidentaliter Verbo uniatur. Ad Philip. 2, 7:
<lb/>«Habitu inventus ut homo». Ergo cum habitus sit genus accidentis, videtur
<lb/>quod Deus fuerit homo accidentaliter.
<lb/>2. Praeterea, omne quod advenit post esse completum, est accidens. Sed humana
<lb/>natura advenit Filio Dei post esse completum ipsius. Ergo advenit ei
<lb/>accidentaliter.
<pb n="vol. 5, p. 404"/>
<lb/>3. Praeterea, secundum Philosophum, in subiecto dicitur esse quod est in aliquo
<lb/>non sicut pars. Sed humanitas in Christo non est sicut pars, ut dictum est.
<lb/>Ergo est in eo sicut in subiecto. Sed in subiecto esse est proprium accidentis.
<lb/>Ergo unitur Verbo accidentaliter.
<lb/>4. Praeterea, accidens est quod adest et abest praeter subiecti corruptionem.
<lb/>Sed humana natura hoc modo se habet ad personam Filii Dei. Ergo unitur ei
<lb/>accidentaliter.
<lb/>SED CONTRA est Decretalis Alexandri Papae:
<lb/>«Cum (inquit) Christus sit perfectus Deus et perfectus
<lb/>homo; qua temeritate audent quidam dicere, quod Christus, secundum quod
<lb/>homo, non est aliquid?». Sed praedicatum accidentale non praedicat aliquid,
<lb/>sed aliqualiter se habens. Ergo homo non est praedicatum accidentale.
<lb/>Praeterea, Aristoteles in 1 Physic., dicit: «Quod vere est», idest substantia,
<lb/>«fit accidens nulli». Sed humanitas est substantia. Ergo non potest dici
<lb/>accidens alicui.
<lb/>Praeterea, si est accidens, oportet quod alicui accidat. Non homini, quia per se
<lb/>convenit ei humanitas. Ergo accidit Filio Dei; quod est contra Boetium, qui
<lb/>dicit, quod in Deo non est aliquod accidens.
<lb/><hi rend="bold">Solutio</hi>
<lb/>Respondeo dicendum, quod quamvis hoc quod est accidens in se, possit esse
<lb/>aliquo modo substantia alicui, ut color albedini; tamen quod est in se substantia,
<lb/>non potest esse accidens alicuius, quamvis coniunctio unius substantiae ad
<lb/>alteram possit esse accidens, ut sic una substantia alteri accidentaliter advenire
<lb/>dicatur, sicut vestis homini. Sed hoc non potest esse nisi dupliciter: vel quod
<lb/>coniungatur ei secundum contactum, sicut vestis homini, vel sicut dolium vino;
<lb/>aut sicut mobile motori, sicut Angelus coniungitur corpori quod assumit. Et
<lb/>cum contactus non sit nisi corporum, oportet dicere, quod humana natura non
<lb/>potest advenire divinae personae nisi sicut mobile motori, ut dicatur Christus
<lb/>hoc modo assumpsisse naturam humanam, sicut Angelus assumit corpus, ut
<lb/>oculis mortalium videatur, sicut dicitur in littera; et sic Spiritus Sanctus visus
<lb/>est in columba.
<lb/>Haec autem assumptio non vere facit praedicari assumptum de assumente, nec
<lb/>proprietates assumpti vere transfert in assumentem: non enim Angelus assumens
<lb/>corpus ad hominis similitudinem, vere est homo, nec vere habet aliquas
<lb/>proprietates hominis; neque Spiritus Sanctus potest dici minor seipso propter
<lb/>speciem columbae in qua apparuit, ut dicit Augustinus.
<pb n="vol. 5, p. 406"/>
<lb/>Unde patet quod haec opinio non potest dicere, quod Filius Dei vere sit homo,
<lb/>vel vere sit passus: et ideo cum neget veritatem articulorum, condemnata est
<lb/>quasi haeretica. Tamen etiam quantum ad hanc positionem procedit ab eodem
<lb/>fonte cum prima, scilicet ex hoc quod humana natura non assumeretur ad esse
<lb/>divinae personae. Unde prima opinio ponebat, quod assumptum habebat esse
<lb/>per se, in quo subsistebat; haec autem tertia opinio ponit, quod non subsistit
<lb/>assumptum, neque persona in eo, sed est esse accidentale superadditum.
<lb/>AD OBIECTA
<lb/>Ad primum ergo dicendum, quod humana natura in Christo habet aliquam
<lb/>similitudinem cum accidente, et praecipue cum habitu, quantum ad tria. Primo,
<lb/>quia advenit personae divinae post esse completum, sicut habitus, et omnia alia
<lb/>accidentia. Secundo, quia est in se substantia, et advenit alteri, sicut vestis
<lb/>homini. Tertio, quia melioratur ex unione ad Verbum, et non mutat Verbum;
<lb/>sicut vestis formatur secundum formam vestientis, et non mutat vestientem.
<lb/>Unde antiqui dixerunt, quod vergit in accidens; et quidam propter hoc addiderunt,
<lb/>quod degenerat in accidens: quod tamen non ita proprie dicitur; quia
<lb/>natura humana in Christo non degenerat, immo magis nobilitatur.
<lb/>Ad secundum dicendum, quod quamvis adveniat post esse completum, non
<lb/>tamen est accidentaliter adveniens: quia trahitur ad unionem in illo esse, sicut
<lb/>corpus adveniet animae in resurrectione.
<lb/>Ad tertium dicendum, quod quamvis non proprie possit dici pars, tamen aliquid
<lb/>habet de ratione partis; quod non habet accidens, ut patet ex dictis.
<lb/>Ad quartum dicendum sicut ad secundum.
<lb/><hi rend="bold">EXPOSITIO TEXTUS</hi>
<lb/>Quaeritur, an his locutionibus, Deus factus est homo etc... dicatur Deus factus
<lb/>«esse aliquid». Hic ponit tres quaestiones. Prima est, utrum homo aliquid praedicet
<lb/>de Christo. Et secundum primam et secundam opinionem praedicat aliquid,
<lb/>quia de eo praedicatur in quid, quia est unio substantialis; secundum vero
<lb/>tertiam opinionem non praedicat aliquid, sed aliquo modo se habens.
<lb/>Secundam quaestionem ponit ibi: «Et an ita conveniat dici»: Utrum homo factus
<lb/>sit Deus, sicut Deus factus est homo: quod prima opinio concedit; secunda
<lb/>et tertia non, proprie loquendo, ut in sequenti dist. patebit.
<lb/>Tertia quaestio est: Si per huiusmodi locutiones non dicitur Deus factus aliquid,
<lb/>quis erit in his intellectus? et hanc ponit ibi: «Et si ex his locutionibus non dicitur
<lb/>Deus factus esse aliquid, vel esse aliquid, quae sit intelligentia harum locutionum,
<lb/>et similium».
<pb n="vol. 5, p. 408"/>
<lb/>«Alii enim dicunt, in ipsa Verbi Incarnatione hominem quemdam ex anima
<lb/>rationali et humana carne constitutum». Hic ponit positiones primae opinionis,
<lb/>non omnes, sed quae sufficiunt ad intellectum eius: et prima positio est radix
<lb/>opinionis, scilicet quod anima et corpus assumuntur unita (quod est contra tertiam),
<lb/>non solum ad constituendam humanitatem, sed etiam hominem (quod est
<lb/>contra secundam), et hoc est quod dicit: «Hominem quemdam»; et quod ista
<lb/>unio animae ad carnem, ex qua constituitur homo, praecedit unionem ad
<lb/>Verbum secundum intellectum; et hoc est quod dicit: «Et ille homo coepit esse
<lb/>Deus»; non autem tempore; et hoc est quod dicit: «In ipsa Verbi Incarnatione».
<lb/>Secundam positionem ponit ibi: «Concedunt etiam hominem illum assumptum a
<lb/>Verbo, et unitum Verbo»; et hoc est quod homo est assumptus, et quod assumens
<lb/>est assumptum, quod notatur in hoc quod dicit: «Tamen esse Verbum»; et
<lb/>quod per assumptionem Deus factus est homo; unde dicit: «Et ea ratione tradunt
<lb/>dictum esse Deum factum hominem». Tertia est quod homo factus est
<lb/>Deus, et e converso, ibi: «Unde vere dicitur: Deus factus est homo, et homo
<lb/>factus est Deus». Quarta est quod homo dicit compositum ex duabus substantiis,
<lb/>ibi: «Cumque dicant illum hominem ex anima rationali et humana carne
<lb/>subsistere, non tamen fatentur ex duabus naturis esse compositum».
<lb/>«Et ne de suo tantum loqui putentur, hanc sententiam pluribus muniunt testimoniis».
<lb/>Hic inducuntur auctoritates ad probandum primam opinionem. Et sciendum,
<lb/>quod quatuor probant per praedictas auctoritates.
<lb/>Primum est, quod Christus est duo; quod probant per primam auctoritatem,
<lb/>quae incipit ibi: «Cum legitur», ex illo verbo, «Utrumque simul unam personam».
<lb/>Item per secundam, quae incipit, ibi, «Iesus Christus», ex illo verbo,
<lb/>«Utraque substantia, scilicet divina et humana, Filius est unicus Dei Patris
<lb/>Omnipotentis», ex illo, «Aliud propter Verbum, et aliud propter hominem». Item
<lb/>per quartam, quae incipit ibi: «Agnoscamus geminam substantiam», ex illo
<lb/>verbo, «Utrumque autem simul, non duo, sed unus est Christus». Quod autem
<lb/>dicitur, «Utrumque Christus», intelligendum est non proprie dici, sed materialiter;
<lb/>sicut paries et tectum dicitur domus. Quod vero dicit, «Aliud et aliud»,
<lb/>intelligendum est, alterius et alterius naturae.
<lb/>Secundum quod probant, est quod homo factus est Deus: et hoc probant per tertiam
<lb/>auctoritatem, quae incipit ibi: «Quid natura humana in Christo homine
<lb/>meruit?» ex illo verbo, «Quibus mereretur iste homo una fieri persona cum
<lb/>Deo». Item ex quinta, quae incipit ibi: «Ille homo, ut a Verbo Patri coaeterno in
<lb/>unitatem personae assumptus Filius Dei unigenitus esset, unde hoc meruit?» ex
<lb/>illo verbo, «Ex quo ille homo esse cepit». Item ex sexta, quae incipit ibi:
<lb/>«Homo quicumque», ex illo verbo, «Homo ille ab initio factus est Christus».
<lb/>Item ex septima, quae incipit ibi, «Gratia Dei nobis in homine Christo commendatur»,
<lb/>ex illo verbo, «Una cum illo persona Filius Dei fieret»; quod qualiter
<lb/>intelligendum sit, in sequenti dist. dicetur.
<pb n="vol. 5, p. 410"/>
<lb/>Tertium est, quod homo sit assumptus; et hoc probant per auctoritatem quintam,
<lb/>quae incipit ibi: «Ille homo ut a Verbo Patri coaeterno in unitatem personae
<lb/>assumptus, Filius Dei unigenitus esset, unde hoc meruit?» quae expresse
<lb/>hoc dicit: et hoc in praecedenti dist. solutum est: quia homo dicitur assumptus,
<lb/>idest natura hominis.
<lb/>Quartum quod probant, est quod homo constat ex duabus substantiis, per octavam
<lb/>auctoritatem, quae incipit ibi: «Christum non ambigimus esse Deum Verbum»;
<lb/>quae expresse hoc dicit; sed Hilarius loquitur quantum ad formam
<lb/>significatam, non quantum ad suppositum.
<lb/>«Sunt autem alii». In hoc capite ponit positiones secundae opinionis. Ponit
<lb/>ergo duas positiones eius, in quibus tota consistit: prima est, quod assumptum
<lb/>est compositum ex anima et corpore per modum naturae humanae, quod patet
<lb/>ex hoc quod humanam naturam, ex qua, et divina dicit Christum constare, statim
<lb/>exponit per animam et corpus, ex quibus non constat natura humana, nisi
<lb/>secundum quod sunt coniuncta ad invicem; et quod hoc compositum sit homo,
<lb/>habet ex unione ad divinam personam; unde dicit, quod homo ille non tantum
<lb/>constat ex anima et corpore, sed ex his et Divinitate. Quod autem dicit: «In
<lb/>parte consentiunt», intendit quantum ad hoc quod utraque ponit quod homo
<lb/>praedicat de Christo «quid», et quod anima et corpus sint unita ad invicem.
<lb/>Secunda positio est, quod persona Verbi ante Incarnationem fuit simplex, sed
<lb/>post est composita. Et post hoc removet duo inconvenientia quae videntur
<lb/>sequi: primum est quod persona Verbi sit alia quam primo: quod removet ibi:
<lb/>«Nec est ideo alia persona quam prius»; secundum quod persona sit facta:
<lb/>quod removet ibi: «Nec tamen persona illa debet dici facta persona».
<lb/>«De hoc Augustinus in lib. Sententiarum Prosperi ait». Hic ponit auctoritates
<lb/>probantes secundam opinionem; et probant duo: scilicet quod est una hypostasis,
<lb/>et quod persona post Incarnationem est composita, quod satis patet in littera.
<lb/>«Sunt etiam alii qui in Incarnatione Verbi non solum personam ex naturis compositam
<lb/>negant, verum etiam hominem aliquem, sive etiam aliquam substantiam,
<lb/>ibi ex anima et carne compositam vel factam diffitentur». Hic ponit positiones
<lb/>tertiae opinionis; et ponit quatuor, in quibus tota consistit: prima est,
<lb/>quod ex anima et corpore non sit aliquid unum; et hoc ponitur statim in principio;
<lb/>secunda, quod haec duo adveniunt divinae personae accidentaliter, sicut
<lb/>indumentum; et hoc ibi: «Sed sic illa duo, scilicet animam et carnem, Verbi personae
<lb/>vel naturae unita esse aiunt, ut non ex illis duobus vel ex his tribus, aliqua
<lb/>substantia vel persona fieret». Et deinde removet duo inconvenientia.
<lb/>Unum quod sequitur ex prima positione, scilicet quod Deus non sit verus homo;
<lb/>et hoc ibi: «Qui ideo dicitur verus factus homo, quia veritatem
<lb/>carnis et animae accepit». Sed constat quod non potest evitare: quia remota
<lb/>unione animae ad corpus, non invenitur veritas carnis; et praeterea adhuc si
<pb n="vol. 5, p. 412"/>
<lb/>sit vera caro et vera anima, non erit verus homo, nisi sint unita. Secundum est
<lb/>quod sequitur ex secunda positione, scilicet, quod si anima et corpus advenerint
<lb/>accidentaliter, non pertineant ad singularitatem divinae personae; quod
<lb/>removet ibi: «Quae duo etiam in singularitatem vel unitatem suae personae
<lb/>accepisse legitur». Patet etiam quod non potest hoc inconveniens evitare: quia
<lb/>non sequitur: Si non addit ad numerum personarum, ergo pertinet ad singularitatem
<lb/>divinae personae: sicut etiam columba in qua Spiritus Sanctus apparuit,
<lb/>non auget numerum personarum, non tamen pertinet ad singularitatem personae
<lb/>Spiritus Sancti. Tertia positio est, quod persona Verbi est simplex post
<lb/>Incarnationem sicut ante; in quo convenit cum prima; et hoc ibi: «Et quia ipsa
<lb/>persona Verbi quae prius erat sine indumento, assumptione indumenti non est
<lb/>divisa, vel mutata». Quarta, quod homo de Deo non praedicat «quid» sed habitum:
<lb/>et hoc ibi: «Qui secundum habitum Deum hominem factum dicunt»; et hoc
<lb/>probat ad inconveniens ducendo, ibi: «Nam si essentialiter, inquiunt illi, Deus
<lb/>esset homo, vel homo esse Deus intelligeretur; tunc si Deus assumpsisset hominem
<lb/>in sexu muliebri, et mulier essentialiter Deus esset et e converso»; quod
<lb/>tamen patet non esse inconveniens.
<lb/>«Ne autem et isti de suo sensu influere videantur, testimoniis in medium productis
<lb/>quod dicunt confirmant». Hic ponit auctoritates probantes hanc tertiam opinionem:
<lb/>primum quod probant, est quod persona ista non fuit mutata per
<lb/>Incarnationem, et quod humana natura non auget numerum personarum; et
<lb/>hoc per primam auctoritatem. Sed hoc non est contra secundam opinionem,
<lb/>quae quamvis ponat personam compositam, non tamen mutatam: nec sufficit ad
<lb/>probandum quod anima et corpus non pertineant ad singularitatem divinae
<lb/>personae, quia non est auctus numerus personarum.
<lb/>Secundum quod probant est, quod homo dicitur de Deo secundum habitum; et
<lb/>hoc per secundam auctoritatem, ibi: «Multis modis habitum dicimus», quae
<lb/>expresse dicere hoc videtur. Item per tertiam, quae incipit ibi: «Si quaeritur
<lb/>ipsa Incarnatio quomodo facta sit, ipsum Verbum Dei dico carnem factum», ex
<lb/>illo verbo, «indutum». Item ex quinta, sexta, et septima, quae Deum dicunt
<lb/>suscepisse hominem, aut humanam naturam, ut visibilis esset. Sed non oportet
<lb/>quod omne quod suscipitur, sit accidens. Item ex ultima, quae incipit ibi:
<lb/>«Quomodo Dei Filius ex Maria est?» ex illo verbo: «Non fuit habitus ille tantum
<lb/>Hominis»; idest puri hominis, «sed ut hominis»: quia purus homo videbatur
<lb/>propter habitum. Sed omnia haec per similitudinem dicuntur, et non per proprietatem,
<lb/>sicut ex praedictis patet.
<lb/>Tertium est, quod Christus dicatur homo, quia habuit corpus et animam sibi
<lb/>unita, ex quarta auctoritate, quae incipit ibi: «Dei Filius, cum sit Deus aeternus
<lb/>et verus, pro nobis factus est homo verus et plenus», ex illo verbo: «In eo vero
<lb/>plenus». Sed haec auctoritas non negat unionem animae et corporis, immo
<lb/>magis ponit, per hoc quod dicit veram naturam: non enim est natura humana
<lb/>nisi ex compositione animae et corporis.
<pb n="vol. 5, p. 426"/>
<lb/><hi rend="bold">IN TERTIUM SENTENTIARUM, DISTINCTIO 7</hi>
<lb/><hi rend="bold">DIVISIO TEXTUS</hi>
<lb/>Postquam distinxit Magister tres opiniones circa modum unionis, hic secundum
<lb/>eas ostendit qualiter locutiones quibus unio significatur, sunt intelligendae; et
<lb/>dividitur in duas partes: in prima exponit eas secundum singulas opiniones; in
<lb/>secunda relinquit auditori iudicium de dictis opinionibus, ibi: «Satis diligenter
<lb/>iuxta diversorum sententias supra positam absque assertione et praeiudicio
<lb/>tractavimus quaestionem». Prima dividitur in tres partes: in prima exponit dictas
<lb/>locutiones secundum primam opinionem; in secunda secundum secundam,
<lb/>ibi: «In secunda vero sententia huius distinctionis talis videtur ratio»; in tertia
<lb/>secundum tertiam, ibi: «In hac igitur sententia sic dicitur Deus factus homo,
<lb/>quia hominem accepit».
<lb/>Circa primum duo facit: primo exponit propositiones dictas secundum primam
<lb/>opinionem; secundo obiicit contra, ibi: «Huic autem sententiae opponitur».
<lb/>Exponit autem illas propositiones in prima parte, in quibus fit mutua praedicatio
<lb/>Dei et hominis mediante hoc participio «factus», quas primo exponit; et
<lb/>illas in quibus fit praedicatio mediante hoc participio «praedestinatus», quas
<lb/>secundo exponit, ibi: «Et hoc gratia non natura». Obiectionis autem solutionem
<lb/>ponit ibi: «Quod et illi concedunt».
<lb/>«In secunda vero sententia huius distinctionis talis videtur ratio». Hic exponit eas
<lb/>quae sunt secundum secundam opinionem: et primo exponit propositiones; secundo
<lb/>solvit quae videntur esse contra hanc opinionem, ibi: «Determinant etiam auctoritates
<lb/>quae primae conveniunt sententiae, et huic videntur contradicere».
<lb/>Circa primum tria facit: primo exponit illas in quibus fit praedicatio mediante
<lb/>hoc participio «factus»; secundo illas in quibus fit mediante hoc verbo «est»,
<lb/>ibi: «Variatur autem intelligentia»; tertio illas in quibus fit praedicatio mediante
<lb/>hoc participio «praedestinatus», ibi: «Isti dicunt Christum praedestinatum
<lb/>esse».
<lb/>«Determinant etiam auctoritates quae primae conveniunt sententiae, et huic
<lb/>videntur contradicere». Hic solvit tria quae videntur esse contra hanc secundam
<lb/>opinionem; et tria facit circa hoc: primo solvit auctoritates quae videntur
<lb/>probare quod homo sit assumptus; secundo illas quae videntur probare quod
<lb/>Christus sit duo, ibi: «Sed his videntur adversari quae subditis continentur
<lb/>capitulis»; tertio illas, quae probant quod persona non sit composita, ibi: «Est
<lb/>autem et aliud quod huic sententiae plurimum videtur obviare».
<lb/>Secunda pars dividitur in duas partes: in prima solvit auctoritates quae dicunt
<lb/>Christum esse aliud et aliud, ex quo sequitur ipsum esse duo; in secunda solvit
<lb/>illas quae dicunt Christum esse duo, vel utrumque duorum esse Christum, ibi:
<pb n="vol. 5, p. 428"/>
<lb/>«Quod etiam dictum est, Utrumque est Christus, et una persona, movere potest
<lb/>Lectorem». Circa primum tria facit: primo obiicit; secundo solvit, ibi: «Haec
<lb/>autem in hunc modum determinant»; tertio solutionem confirmat, ibi: «Aperte
<lb/>enim Hilarius ait», et similiter dividitur pars secunda: quia primo obiicit;
<lb/>secundo solvit, ibi: «Sed haec omnia ex tali sensu dicta fore tradunt»; tertio
<lb/>solutionem confirmat, ibi: «Quia, ut ait Hieronymus, Verbum est Deus, non
<lb/>caro assumpta».
<lb/>«Est autem et aliud quod huic sententiae plurimum videtur obviare». Hic obiicit
<lb/>contra positionem personae: et primo obiicit; secundo solvit, ibi: «Ad quod
<lb/>etiam illi dicunt».
<lb/>«In hac igitur sententia sic dicitur Deus factus homo, quia hominem accepit».
<lb/>Hic exponit dictas propositiones secundum tertiam opinionem; et dividitur in
<lb/>duas partes: in prima exponit propositiones; in secunda infert corollarium ex
<lb/>dictis, ibi: «Et quia secundum habitum accipienda est Incarnationis ratio; ideo
<lb/>Deum humanatum, non hominem deificatum dici tradunt». Circa primum tria
<lb/>facit: primo exponit qualiter dicatur Deus factus homo; secundo quomodo
<lb/>dicatur Christus praedestinatus, ibi: «Secundum istos dicitur Christus, secundum
<lb/>quod homo, praedestinatus esse Filius Dei»; tertio quomodo dicatur minor
<lb/>seipso, ibi: «Hi etiam cum dicitur Christus minor Patre, secundum quod homo,
<lb/>secundum habitum hoc intelligunt dictum».
<lb/>«Et quia secundum habitum accipienda est Incarnationis ratio; ideo Deum
<lb/>humanatum, non hominem deificatum dici tradunt». Hic concludit ex dictis
<lb/>quod homo potest denominative praedicari de Deo ut dicatur Deus humanatus,
<lb/>non autem Deus de homine; et circa hoc duo facit: primo ostendit quod non
<lb/>potest dici homo deificatus; secundo quod non potest dici homo dominicus, ibi:
<lb/>«Et licet dicatur homo Deus, non tamen congrue dicitur homo dominicus».
<pb n="vol. 5, p. 430"/>
<lb/><hi rend="bold">QUAESTIO 1</hi>
<lb/>Hic est quaestio de locutionibus exprimentibus unionem: et primo quaeritur de
<lb/>locutionibus exprimentibus unionem per hoc verbum «est» simpliciter; secundo
<lb/>de his quae exprimunt unionem cum hoc participio «factus»; tertio de illis quae
<lb/>exprimunt unionem cum hoc participio «praedestinatus». Circa primum quaeruntur
<lb/>duo: 1. De hac: «Deus est homo», et e converso; 2. De hac: «Christus
<lb/>est homo dominicus».
<lb/>ARTICULUS 1
<lb/><hi rend="bold">Utrum haec sit vera, «Deus est homo»</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod haec sit falsa, «Deus est homo». Magis enim conveniunt quae
<lb/>uniuntur in personam et naturam unam, quam ea quae uniuntur in personam, et
<lb/>non in naturam unam. Sed anima et corpus uniuntur in naturam et personam
<lb/>unam; Deus autem et homo in personam, et non in naturam. Cum ergo anima
<lb/>non possit praedicari de corpore, nec e converso, videtur quod Deus non possit
<lb/>praedicari de homine, nec e converso.
<lb/>2. Praeterea, maior est unitas trium personarum in natura divina quam unitas
<lb/>duarum naturarum in persona Christi. Sed una persona non praedicatur de
<lb/>alia. Ergo nec homo praedicatur de Deo, nec e converso.
<lb/>3. Praeterea, nihil praedicatur univoce de Creatore et creatura. Sed homo univoce
<lb/>praedicatur in Christo et in nobis. Ergo non praedicatur de Deo.
<lb/>4. Praeterea, quidquid praedicatur de Deo, aut est absolutum, aut relativum. Sed
<lb/>homo non est relativum, quia non dicitur ad aliquid; et praeterea praedicat aliquid
<lb/>secundum duas opiniones: quod non convenit relativis, quae, secundum
<lb/>Augustinum non praedicant
<lb/>aliquid, sed ad aliquid: nec potest praedicari de Deo tamquam absolutum; quia
<lb/>absoluta quae veniunt in divinam praedicationem dicuntur de tribus personis; quod
<lb/>non est de hoc nomine «homo». Ergo non possumus dicere, quod Deus sit homo.
<lb/>5. Praeterea, quod praedicatur, aut praedicatur per se, aut per accidens. Sed
<lb/>«homo» non praedicatur per se de Deo, quia sic conveniret omni supposito
<lb/>divinae naturae; nec iterum praedicatur per accidens, quia Deo nihil accidit.
<lb/>Ergo homo nullo modo praedicatur de Deo.
<lb/>6. Praeterea, omnis praedicatio vel est per essentiam, sicut, homo est animal;
<lb/>vel per inhaerentiam, sicut, homo est albus; vel per causalitatem, sicut haec: Si
<lb/>dies est, sol lucet super terram. Sed cum dicitur: «Deus est homo», non
<lb/>est praedicatio per causam, ut sit sensus, Deus est causa hominis: quia sic posset
<lb/>dici: «Deus est leo» vel «stella»; nec est praedicatio per inhaerentiam: quia
<lb/>humanitas non accidentaliter inhaeret Deo, ut supra dictum est; nec per essentiam,
<lb/>quia alia est essentia hominis et Dei. Ergo propositio est falsa.
<pb n="vol. 5, p. 432"/>
<lb/>7. Praeterea, secundum artem Philosophi quatuor sunt genera praedicatorum;
<lb/>scilicet essentiale non conversum, ut genus; et essentiale conversum,
<lb/>ut definitio; accidentale non conversum, ut accidens; accidentale conversum,
<lb/>ut proprium. Sed nullo istorum modorum se habet homo ad Deum, ut patet
<lb/>per se. Ergo nullo modo potest praedicari de ipso.
<lb/>8. Praeterea, propositio dicitur esse in materia remota, quando formae significatae
<lb/>sunt diversae. Sed formae significatae per hoc nomen «Deus» et per hoc
<lb/>nomen «homo», sunt diversae maxima diversitate. Ergo haec propositio, «Deus
<lb/>est homo», est in materia remota: ergo est falsa: quia in remota materia omnes
<lb/>affirmativae sunt falsae.
<lb/>SED CONTRA, Rom. 9, 5: «Quorum patres ex quibus est Christus secundum carnem,
<lb/>qui est Deus benedictus in saecula». Sed Christus secundum carnem
<lb/>natus, est homo quidam. Ergo homo est Deus.
<lb/>Praeterea, Bernardus dicit, 5 de Consid.: «Tantam et expressam vim unionis
<lb/>in se praefert illa persona qua Deus et homo unus est Christus, ut si alterum de
<lb/>altero praedices, non erres». Ergo Deus est homo, et e converso.
<lb/>Praeterea, quaecumque uni et eidem sunt eadem, sibi invicem sunt eadem. Sed
<lb/>Christus est Deus, et ipsemet est homo. Ergo Deus est homo.
<lb/>Praeterea, quaecumque sunt unum secundum suppositum, unum de altero praedicatur.
<lb/>Sed idem est suppositum Dei et hominis, ut dictum est supra. Ergo
<lb/>Deus est homo.
<lb/><hi rend="bold">Solutio</hi>
<lb/>Respondeo dicendum, quod haec propositio, «Deus est homo», ab omnibus
<lb/>conceditur, sed diversimode a diversis. Secundum enim tertiam opinionem est
<lb/>praedicatio per inhaerentiam, sicut cum dicitur, homo est albus: quia ponit,
<lb/>quod humana natura accidentaliter advenit divinae: et adhuc est valde impropria
<lb/>ex duabus partibus. Primo, quia partes humanae naturae vocat hominem,
<lb/>scilicet corpus et animam; quod improprie dicitur; non enim proprie dicitur
<lb/>quod partes sunt totum, sed quod totum est ex partibus: unde non proprie potest
<lb/>dici, quod anima et corpus sint homo. Secundo, quia si etiam proprie hoc diceretur,
<lb/>tamen cum haec duo secundum hanc opinionem adveniant Filio Dei quasi
<lb/>habitus, non potest homo proprie praedicari de eo nisi denominative, sicut nec
<lb/>vestis de homine; sed dicitur homo vestitus. Ita etiam haec opinio dicit, quod
<lb/>dicitur homo, quia habet hominem, et partes humanae naturae: unde non proprie
<lb/>diceretur homo, sed humanatus, sicut homo vestitus non vestis dicitur.
<lb/>Unde est contra veritatem sacrae Scripturae, et symboli, quae Deum hominem
<lb/>factum dicit; et propter hoc est haeretica.
<pb n="vol. 5, p. 434"/>
<lb/>Secundum vero primam opinionem, est praedicatio per identitatem, non per
<lb/>informationem: Deus enim supponit suppositum aeternum: quod quidem non
<lb/>informatur per formam significatam per hoc nomen «homo», sed informatur
<lb/>per ipsum suppositum humanae naturae, quod est aliud a supposito divinae
<lb/>naturae: et quia illa supposita sunt eadem persona, ratione huius identitatis
<lb/>potest fieri praedicatio de se invicem, ut sit sensus: Deus est homo; idest, ille,
<lb/>scilicet Christus, qui est homo; et est similis modus praedicandi, sicut cum dicitur:
<lb/>essentia est Pater: quia essentia divina est eadem secundum rem cum supposito
<lb/>quod informatur paternitate; quamvis ipsa essentia paternitate non
<lb/>informetur. Sed hoc non potest stare: quia hoc quod dicit, duo supposita esse
<lb/>eamdem personam, non potest intelligi nisi duobus modis. Primo, quod ex duobus
<lb/>suppositis constituatur una persona; et sic neutrum illorum suppositorum
<lb/>esset illa persona: quia quod constituitur ex aliquibus, non praedicatur de illis,
<lb/>ut dictum est dist. 6, quaest. 1, art. 1: unde expositiva istius, «Deus est homo»,
<lb/>scilicet, ille qui est Deus est homo, erit falsa quantum ad utramque partem:
<lb/>quia neque Deus esset illa persona, nec illa persona esset Deus. Sed hoc non
<lb/>est intellectus eius, quia non ponit personam compositam sed simplicem.
<lb/>Alio modo potest intelligi ut suppositum divinae naturae sit illa persona simplex
<lb/>secundum rem, et illa persona simplex sit illud suppositum humanae naturae,
<lb/>quod ei advenit per assumptionem. Sed hoc est omnino impossibile, cum
<lb/>implicet contradictionem, scilicet quod illud quod advenit, sit distinctum in sua
<lb/>singularitate, et sit idem illi existenti cui advenit: idem enim est quod est secundum
<lb/>substantiam unum; unum autem est in se indivisum, et ab aliis divisum:
<lb/>unde suppositum humanae naturae, quod advenit divinae personae, esset
<lb/>distinctum a divina persona, inquantum est singulare, per se; et esset non
<lb/>distinctum, inquantum est idem ei: unde persona illa invenitur habere identitatem
<lb/>cum uno suppositorum, scilicet cum supposito divinae naturae, non autem
<lb/>cum supposito humanae naturae: et propter hoc expositiva huius locutionis,
<lb/>«Deus est homo», scilicet, ille qui est Deus, est homo, est falsa quantum ad
<lb/>alteram partem: quia ista persona non est homo, quamvis Deus sit illa persona;
<lb/>unde non potest eam verificare.
<lb/>Et ideo sola opinio secunda vera est, quae verificat eam: potest enim ponere,
<lb/>quod cum dicitur, «Deus est homo», est praedicatio per informationem essentialem,
<lb/>quia ly «Deus» supponit suppositum personae filii; et hoc idem est suppositum
<lb/>humanae naturae per illam naturam informatum, secundum modum intelligendi,
<lb/>inquantum subsistit in ea. Unde sicut haec est vera et propria, «Petrus
<lb/>est homo»; ita et ista, «Deus est homo». Est tamen in hoc differentia: quia in
<lb/>ista, «Petrus est homo», homo praedicatur inesse subiecto ratione suppositi, et
<lb/>ratione formae importatae per subiectum; sed in hac, «Deus est homo», praedicatum
<lb/>non inest subiecto ratione formae significatae per subiectum: non enim
<lb/>convenit ei ratione Divinitatis, sed ratione suppositi. Hoc autem sufficit ad hoc
<lb/>quod sit vera: quia propositio non verificatur ratione formae significatae in supposito,
<lb/>sed ratione suppositi, sicut patet infra in respons. ad quintum.
<pb n="vol. 5, p. 436"/>
<lb/>AD OBIECTA
<lb/>Ad primum ergo dicendum, quod sicut anima et corpus non praedicantur de se
<lb/>invicem; sic nec divina natura et humana. Sed Deus et homo non tantum naturam,
<lb/>sed etiam suppositum naturae designant: et ideo possunt praedicari de se
<lb/>invicem; sicut ex illa parte habens animam et habens corpus praedicantur de se
<lb/>invicem.
<lb/>Ad secundum dicendum, quod secundum hoc quod personae divinae sunt unum,
<lb/>praedicantur de se invicem: dicitur enim, quod natura Patris est natura Filii.
<lb/>Sed quia non sunt unum in persona, ideo nomina personalia de se invicem non
<lb/>praedicantur. Et similiter hic, quia naturae sunt diversae et persona eadem,
<lb/>nomina quae significant vel supponunt personas, praedicantur de se invicem,
<lb/>non autem nomina quae significant naturas tantum.
<lb/>Ad tertium dicendum, quod homo univoce praedicatur de Deo et aliis hominibus.
<lb/>Quod autem dicitur, quod nihil dicitur univoce de Deo et creaturis, intelligendum
<lb/>est de illis quae praedicantur de ipso inquantum est Deus.
<lb/>Ad quartum dicendum, quod cum dicitur, «Deus est homo», ly «homo» quantum
<lb/>ad formam significatam est absolutum, sed quantum ad suppositum habet relationem
<lb/>implicitam: supponit enim pro persona Filii Dei.
<lb/>Ad quintum dicendum, quod cum dicitur, «Deus est homo», Deus supponit personam
<lb/>Filii, et significat Divinitatem. Propositio autem non verificatur ratione
<lb/>significati, sed ratione suppositi: et cum hoc suppositum sit subsistens in humana
<lb/>natura, hoc nomen homo per se praedicatur de ipsa: unde secundum quod
<lb/>vera est, est per se praedicatio, sicut ista, «Petrus est homo». Unde non sequitur
<lb/>quod possit praedicari de omnibus quibus inest forma significata per hoc
<lb/>nomen «Deus»; quia non est per se ex parte formae significatae; sed ex parte
<lb/>suppositi. Et hoc est singulare in ista materia: quia nunquam alibi invenitur
<lb/>quod sit suppositum unum essentialiter in duabus naturis subsistens: et ideo
<lb/>non potest dici quod sit per accidens, sicut hoc album est homo; id enim quod
<lb/>est per se suppositum hominis non est pars significationis huius nominis
<lb/>«album»: album enim solam qualitatem significat, cum nomen significet unum:
<lb/>ex albedine autem et subiecto non fit unum simpliciter: unde hoc nomen
<lb/>«album» copulat suum subiectum quasi extrinsecum. «Deus» autem importat
<lb/>suppositum divinae naturae, quod etiam idem est humanae, non quasi extrinsecum,
<lb/>sed sicut clausum in significatione huius nominis «homo»; et ideo haec
<lb/>non est per accidens, «Deus est homo»; sed habet aliquid simile cum illis quae
<lb/>sunt per accidens, inquantum praedicatum non inest subiecto ratione formae
<lb/>importatae per subiectum.
<lb/>Ad sextum dicendum, quod est praedicatio per essentiam, non quod Divinitas
<lb/>sit humanitas, sed quia suppositum divinae naturae essentialiter est suppositum
<lb/>humanae naturae: et hoc significat locutio.
<lb/>Ad septimum dicendum, quod reducitur ad praedicatum de genere, sicut ista,
<lb/>«Petrus est homo»; quia eadem est ratio veritatis in utraque.
<pb n="vol. 5, p. 438"/>
<lb/>Ad octavum dicendum, quod non est in materia remota, sed in materia naturali:
<lb/>quia propositio verificatur non ratione naturae, sed ratione suppositi humanae
<lb/>naturae. Nec est simile in hoc et in aliis: quia in aliis ad diversitatem naturarum
<lb/>sequitur diversitas in suppositis: unde si formae sunt diversae quae significantur
<lb/>per subiectum et praedicatum, supposita non possunt esse eadem. In
<lb/>Christo autem sunt duae naturae et unum suppositum.
<lb/>ARTICULUS 2
<lb/><hi rend="bold">Utrum Christus possit dici homo dominicus</hi>
<lb/><hi rend="bold">Ad secundum sic proceditur.</hi>
<lb/>1. Videtur quod Christus possit dici homo dominicus. Augustinus enim dicit in
<lb/>lib. 83 qq.: «Monendum est ut illa bona aeterna expectentur quae fuerunt
<lb/>in homine dominico»; et loquitur de Christo. Ergo potest dici dominicus.
<lb/>2. Praeterea, homo Christus Iesus est magis in participatione divinae bonitatis
<lb/>quam alii sancti. Sed alii sancti propter participationem divinae bonitatis
<lb/>dicuntur dominici, ut patet per Glossam 1 Reg. 1: «Quis est homo, nisi homo
<lb/>dominicus?». Ergo multo magis Christus potest dici homo dominicus.
<lb/>3. Praeterea, sicut dominicus dicitur denominative a Domino, ita divinus dicitur
<lb/>denominative a Deo. Sed Dionysius frequenter nominat
<lb/>Christum divinissimum Iesum. Ergo et potest dici ille dominicus.
<lb/>4. Praeterea, sicut haec est vera, «Deus est homo»: ita haec, «Homo est Deus».
<lb/>Sed dicimus Deum humanatum. Ergo possumus dicere hominem dominicum.
<lb/>5. Praeterea, conditio servitutis magis exprimitur nomine servi quam nomine
<lb/>dominici. Sed Apostolus nomen servitutis in Christo ponit Philipp. 2, 7, «formam
<lb/>servi accipiens». Ergo etiam possumus dicere eum dominicum.
<lb/>SED CONTRA, quod praedicatur de aliquo essentialiter, non potest de eo praedicari
<lb/>denominative. Sed Deus praedicatur de homine Christo essentialiter: quia
<lb/>haec est vera, «Hic homo est Deus». Ergo videtur quod non debeat praedicari
<lb/>denominative.
<lb/>Praeterea, ad idem est auctoritas Augustini in littera posita.
<lb/><hi rend="bold">Solutio</hi>
<lb/>Respondeo dicendum, quod hoc adiectivum «dominicus» potest duo importare:
<lb/>uno modo id quod habet aliquam participationem Domini; alio modo rem quae
<lb/>est Domini sicut possessio; vel sicut effectus, sicut dicuntur verba dominica; vel
<lb/>sicut pars, sicut dicitur pes dominicus.
<pb n="vol. 5, p. 440"/>
<lb/>Quantum ergo ad secundam opinionem pertinet, nullo modo ille homo potest
<lb/>dici homo dominicus: homo enim importat suppositum aeternum, cui essentialiter
<lb/>natura dominii competit, non per participationem: nec est quasi possessio
<lb/>vel effectus vel pars Domini; sed est ipse Dominus, quia Dominus Pater,
<lb/>Dominus Filius, Dominus Spiritus Sanctus. Similiter etiam tertia opinio, cum
<lb/>ponit hominem quasi habitum Dei Filio advenire, non potest ponere quod homo
<lb/>denominetur per Deum, sed magis Deus per hominem: quia habitus denominat
<lb/>habentem, et non convertitur. Tamen inquantum «dominicum» dicitur possessive,
<lb/>posset ponere quod dicitur homo dominicus, sicut dicitur vestis socratica. Sed
<lb/>prima opinio posset ponere quod diceretur homo dominicus etiam per participationem,
<lb/>inquantum hoc nomine homo non importatur suppositum aeternum
<lb/>secundum eos.
<lb/>AD OBIECTA
<lb/>Ad primum ergo dicendum, quod Augustinus illud retractavit
<lb/>sicut in littera ponit Magister; et cum dixit, non intellexit quasi diceretur dominicus
<lb/>ratione suppositi, sed ratione naturae, quae fit in participatione dominii,
<lb/>sicut et Divinitatis, per hoc quod assumitur in unitatem personae Filii Dei, qui
<lb/>est Deus et Dominus.
<lb/>Ad secundum dicendum, quod ille homo non participat, proprie loquendo,
<lb/>Divinitatem vel dominium; sed est plene Dominus: quia homo importat suppositum
<lb/>aeternum, ut dictum est; et ideo non est similis ratio de ipso et de aliis.
<lb/>Ad tertium dicendum, quod divinum potest dici aliquid, etiam si habeat plenam
<lb/>Divinitatis rationem (dicimus enim divinam essentiam, divinas personas); et
<lb/>ideo hic homo, quia est divina persona, potest etiam dici divinus. Sed dominicus
<lb/>non dicitur de illis qui habent plenam rationem dominii: non enim dicimus
<lb/>dominicas personas.
<lb/>Ad quartum dicendum, quod quia natura humana in Christo habet quamdam
<lb/>similitudinem cum habitu, ut prius dictum est, dist. 6, quaest. 3, art. 2 ad 1;
<lb/>ideo ea quae pertinent ad humanam naturam, inveniuntur quandoque praedicari
<lb/>de Christo per modum habitus, quamvis non ita proprie; et ideo Cassiodorus
<lb/>addit: «Ut ita dixerim». Non tamen est similis ratio ex alia parte: quia divina
<lb/>natura non habet similitudinem cum habitu. Vel dicendum, quod cum dicitur
<lb/>Deus humanatus, non sumitur humanatus in vi nominis denominativi, sed in vi
<lb/>participii; unde tantum valet «humanatus», quantum «homo factus»; et hoc
<lb/>patet per auctoritatem Damasceni positam in littera.
<lb/>Ad quintum dicendum, quod Apostolus non dicit Christum, vel Filium Dei, esse
<lb/>servum, sed quod formam servi accepit, quia humana natura Christi si separaretur,
<lb/>ut dicit Damascenus, subtilibus intelligentiis, a Filio
<lb/>Dei, et serva est, et ignorans est; et ideo de natura bene potest dici hoc adiectivum
<lb/>dominicus, ut dicatur dominica natura.
<pb n="vol. 5, p. 442"/>
<lb/><hi rend="bold">QUAESTIO 2</hi>
<lb/>Deinde quaeritur de locutionibus quae exprimunt unionem per hoc participium
<lb/>factus; et quaeruntur duo: 1. Utrum Deus factus sit homo; 2. Utrum homo factus
<lb/>sit Deus.
<lb/>ARTICULUS 1
<lb/><hi rend="bold">Utrum haec sit vera, «Deus factus est homo»</hi>
<lb/><hi rend="bold">Ad primum sic proceditur.</hi>
<lb/>1. VIDETUR, quod haec sit falsa: «Deus factus est homo». Mutari enim genus est
<lb/>ad fieri. Sed Deus nullo modo potest dici mutatus. Ergo non potest dici factus
<lb/>aliquid.
<lb/>2. Praeterea, factum esse, terminus est fieri, quod significatur esse circa id
<lb/>quod factum dicitur. Sed circa Deum, qui dicitur factus homo, non potest poni
<lb/>aliquod fieri; suppositum enim factionis esse non potest. Ergo haec est falsa:
<lb/>«Deus factus est homo».
<lb/>3. Praeterea, terminus factionis est perfectio eius quod fit, quia est finis factionis.
<lb/>Sed cum dicitur: «Deus factus est homo», terminus factionis importatae per
<lb/>participium est homo. Ergo significatur quod esse hominem sit perfectio Dei,
<lb/>qui factus homo dicitur. Hoc autem est impossibile. Ergo haec est falsa: «Deus
<lb/>factus est homo».
<lb/>4. Praeterea, in hoc nomine «homo» non possunt intelligi nisi duo, scilicet suppositum
<lb/>naturae, et natura humana. Sed dicta propositio non potest verificari
<lb/>ratione naturae, quia Deus nunquam fuit neque est natura humana; similiter
<lb/>nec ex parte suppositi; quia hoc nomen «homo», secundum quod de Christo
<lb/>praedicatur, non importat nisi suppositum aeternum Filii; et semper verum fuit
<lb/>dicere, quod Deus est persona Filii. Ergo nullo modo praedicta locutio verificari
<lb/>potest.
<lb/>5. Praeterea, homo non est conditio diminuens de ratione factionis. Ergo si
<lb/>Deus factus est homo, possum inferre quod Deus sit factus. Hoc autem est falsum.
<lb/>Ergo et primum.
<lb/>SED CONTRA, Ioan. 1, 14: «Verbum caro factum est». Verbum autem Deus est.
<lb/>Ergo Deus factus est caro, idest homo.
<lb/>Praeterea, in symbolo Nicaeno dicitur de Filio, quod est Deus de Deo, et quod
<lb/>homo factus est. Ergo Deus factus est homo.
<lb/>Praeterea, omne quod est et non fuit prius, dicitur esse factum. Sed haec est
<lb/>vera, Deus est homo, ut supra dictum est, et non fuit semper vera. Ergo Deus
<lb/>factus est homo.
<pb n="vol. 5, p. 444"/>
<lb/><hi rend="bold">Solutio</hi>
<lb/>Respondeo dicendum, quod cum dicitur, «Deus factus est homo», hoc participium
<lb/>«factus» tripliciter potest se habere in ista locutione. Uno modo, ut feratur
<lb/>ad totam propositionem, ut sit sensus: Factum est quod Deus est homo; et
<lb/>sic est vera: quamvis hic intellectus non possit haberi secundum proprietatem
<lb/>locutionis: tum quia non est de illis quae habent determinare compositionem,
<lb/>sicut necessarium et contingens; tum etiam quia, cum sit adiectivum masculini
<lb/>generis, requirit substantivum.
<lb/>Secundo, dictum participium potest determinare alterum extremum compositionis
<lb/>absolute; et sic, sive determinet praedicatum sive subiectum, locutio est
<lb/>falsa. Omnis enim determinatio potest praedicari de determinato. Haec autem
<lb/>falsa est, «Deus factus est»: et similiter illa: «Ille homo factus est», demonstrato
<lb/>Christo, nisi aliud addatur: quia supponit suppositum aeternum secundum
<lb/>secundam opinionem.
<lb/>Tertio modo dictum participium potest determinare subiectum in comparatione
<lb/>ad praedicatum; et sic locutio vera est secundum omnes opiniones. Et non
<lb/>obstat quod videtur ponere fieri circa Deum: quia hoc fieri quod participium
<lb/>importat, non est nisi fieri rationis: dictum est enim supra,
<lb/>quod unio qua Deus dicitur esse homo, est quidem secundum rem
<lb/>in humana natura, sed secundum rationem in Deo, sicut sunt aliae relationes
<lb/>quae ex tempore de Deo dicuntur. Et quia non dicitur factus homo nisi secundum
<lb/>quod relatio unionis de novo advenit ei postquam non fuit; ideo, sicut relatio
<lb/>illa non ponit aliquam rem novam in Deo, sed dicitur secundum rationem
<lb/>tantum intelligentis; ita etiam et factus non importat circa Deum nisi fieri rationis,
<lb/>sicut etiam cum dicitur Psal. 89, 1: «Domine refugium factus es nobis.»
<lb/>AD OBIECTA
<lb/>Ad primum ergo dicendum, quod mutari proprie dicitur per remotionem a termino
<lb/>a quo; fieri autem per accessum ad terminum. Quia igitur nihil remotum
<lb/>est a Deo neque secundum rem neque secundum rationem; aliquid autem advenit
<lb/>ei secundum rationem, etsi non secundum rem; ideo potest dici fieri sed non
<lb/>mutari; sicut etiam sciens quando considerat, non mutatur, proprie loquendo
<lb/>sed perficitur, ut dicit Philosophus.
<lb/>Ad secundum dicendum, quod illud fieri est tantum rationis; et ideo non est
<lb/>inconveniens quod circa Deum ponatur.
<lb/>Ad tertium dicendum, quod obiectio illa procedit quando est fieri reale; tunc
<lb/>enim oportet quod aliquid realiter adveniat; et hoc aliquo modo est perfectio
<lb/>eius cui advenit. Sic autem non est in proposito, ut dictum est.
<lb/>Ad quartum dicendum, quod dicta locutio verificatur ratione utriusque simul,
<lb/>scilicet suppositi et naturae: quamvis enim suppositum illud semper fuerit, non
<lb/>tamen semper fuit suppositum humanae naturae, secundum quod significatur
<lb/>hoc nomine «homo».
<pb n="vol. 5, p. 446"/>
<lb/>Ad quintum dicendum, quod humana natura habet similitudinem cum accidente
<lb/>in Christo, inquantum advenit divinae naturae post esse completum. Non enim
<lb/>sequitur: Petrus est factus albus; ergo est factus; quia album diminuit de ratione
<lb/>facti simpliciter: quod enim factum est, nunc est, et prius non fuit: non
<lb/>autem sequitur, si prius non fuit albus, quod non fuerit simpliciter: quia album
<lb/>advenit post completum esse: et ita non sequitur: «Deus factus est homo; ergo
<lb/>Deus est factus simpliciter».
<lb/>ARTICULUS 2
<lb/><hi rend="bold">Utrum haec sit vera, «homo factus est Deus»</hi>
<lb/><hi rend="bold">Ad secundum sic proceditur.</hi>
<lb/>1. VIDETUR, quod haec non sit vera: «Homo factus est Deus». Dicit enim
<lb/>Damascenus, et habetur in littera, quod non dicimus hominem deificatum. Sed
<lb/>idem est dicere hominem deificatum et factum Deum. Ergo homo non est factus
<lb/>Deus.
<lb/>2. Praeterea, cum dicitur: «Homo factus est Deus», aut homo tenetur pro natura,
<lb/>aut pro persona. Si pro natura, natura autem humana non est facta Deus, quia
<lb/>nunquam est nec fuit Deus; ergo est falsa. Si pro persona, persona autem Filii
<lb/>Dei fuit semper Deus: ergo nullo modo haec est vera: «Homo factus est Deus».
<lb/>3. Praeterea, secundum Damascenum, homo et Deus communicant
<lb/>sibi idiomata, ut quidquid dicitur de homine, possit dici de Filio Dei. Sed haec
<lb/>est falsa: «Filius Dei est factus Deus». Ergo haec est falsa: «Homo factus est
<lb/>Deus».
<lb/>4. Praeterea, quia Deus factus est homo, possum arguere, quod Deus est homo
<lb/>recens. Si ergo homo factus est Deus, homo erit recens Deus: quod est contra
<lb/>Psalm. 80, 10: «Non erit in te Deus recens».
<lb/>5. Praeterea, quod dicitur fieri aliquid, praesupponitur secundum intellectum
<lb/>ad hoc quod fieri dicitur. Sed Christus non prius intelligitur homo quam Deus.
<lb/>Ergo non potest dici, quod homo factus sit Deus.
<lb/>SED CONTRA, Augustinus: «Talis fuit unio quae hominem faceret
<lb/>Deum, et Deum hominem».
<lb/>7. Praeterea, homo est Deus, et non semper fuit Deus. Ergo factus est Deus.
<lb/>8. Praeterea, factio quae importatur per participium, secundum rem non ponitur
<lb/>in Deo, sed in humana natura. Sed homo significat humanam naturam. Cum
<lb/>ergo hoc participium ponat rem suam circa subiectum in comparatione ad
<lb/>praedicatum, videtur quod magis sit haec vera: «Homo factus est Deus, quam
<lb/>haec: Deus factus est homo».
<pb n="vol. 5, p. 448"/>
<lb/><hi rend="bold">Solutio</hi>
<lb/>Respondeo dicendum, quod haec propositio similiter tripliciter potest accipi sicut
<lb/>praecedens. Et in primo sensu est vera, sicut et prima, et eadem ratione: sicut
<lb/>enim factum est ut Deus sit homo, ita factum est ut homo sit Deus. In secundo
<lb/>vero sensu est falsa, sicut et prima, et eadem ratione: quia iidem sunt termini, sed
<lb/>conversim positi. In tertio autem sensu, secundum quod determinat subiectum in
<lb/>comparatione ad praedicatum, diversimode iudicatur a diversis opinionibus.
<lb/>Prima enim opinio, quia ponit quod homo supponit suppositum creatum, dicit
<lb/>quod haec est vera, sicut et prima: quia sicut persona divina non semper fuit
<lb/>illud suppositum, et modo est illud suppositum; ita illud suppositum non semper
<lb/>fuit persona divina, et modo est. Secunda autem opinio et tertia ponunt, quod
<lb/>homo, prout de Christo praedicatur, non habet aliquod aliud suppositum quam
<lb/>suppositum aeternum: sed secunda dicit, quod homo supponit suppositum
<lb/>aeternum; tertia autem, quod homo copulat ipsum, sicut termini accidentales:
<lb/>et quia illud suppositum nunquam non fuit Deus, ideo haec est falsa secundum
<lb/>hoc, «Homo factus est Deus»: concedunt tamen eam in primo sensu, qui non est
<lb/>proprius sensus eius. Ideo secundum has opiniones magis est falsa quam alia:
<lb/>secundum autem primam simpliciter est vera. Quia tamen aliquo modo conceditur,
<lb/>respondendum est ad utrasque obiectiones.
<lb/>AD OBIECTA
<lb/>Ad primum ergo dicendum, quod Damascenus loquitur secundum proprietatem
<lb/>propositionis, et sic est falsa.
<lb/>Ad secundum dicendum, quod prima opinio diceret, quod teneretur pro supposito,
<lb/>non pro persona; aliae vero duae dicerent, quod teneretur pro persona;
<lb/>quam tamen non determinat participium, sed totam locutionem: quia factum est
<lb/>ut persona divina in humanitate existens etiam esset Deus.
<lb/>Ad tertium dicendum, quod hoc intelligendum est de illis quae conveniunt naturae
<lb/>secundum se, et non habent repugnantiam ad alteram naturam. Quod
<lb/>autem dicitur factus Deus, non convenit naturae secundum se, sed ratione unionis;
<lb/>unde non sequitur: «Homo factus est Deus: ergo Filius Dei factus est
<lb/>Deus»; sicut non sequitur: «Homo unitus est Deo; ergo Deus unitus est Deo».
<lb/>Ad quartum dicendum, quod non sequitur ex virtute locutionis. «Deus factus est
<lb/>homo: ergo est homo recens»: quia si homo assumptus secundum primam opinionem,
<lb/>vel humana natura, ab aeterno fuisset, nihilominus diceretur: «Deus
<lb/>factus est homo». Unde, sicut in littera dicitur, non sequitur quod sit Deus
<lb/>recens; sed quod Deus sit recenter, idest de novo: et hoc non est inconveniens
<lb/>secundum primam opinionem.
<lb/>Ad quintum dicendum, quod quantum ad tertium intellectum propositionis praedictae,
<lb/>procedit illud argumentum: unde prima opinio, quae secundum illum
<lb/>intellectum concedit propositionem, dicit, quod homo praeintelligitur ad unionem,
<lb/>ut dictum est dist. 6, in princ.: secundum autem primum sensum, in quo
<lb/>concedit eam secunda opinio et tertia, non sequitur.
<pb n="vol. 5, p. 450"/>
<lb/>Ad sextum dicendum, quod dictum Augustini intelligendum est secundum primum
<lb/>modum: quia illa unio fecit ut Deus esset homo, et e converso.
<lb/>Ad septimum dicendum, quod cum dicitur, «Homo non semper fuit Deus»,
<lb/>negatio potest negare totam propositionem, ut sit sensus: «Homo non semper
<lb/>fuit Deus», idest, non semper fuit verum dicere, quod homo sit Deus: et secundum
<lb/>hoc sequitur veritas huius propositionis secundum primum sensum, scilicet
<lb/>factum est ut homo esset Deus. Vel potest negare praedicatum a subiecto, et sic
<lb/>falsa est; quia in propositione illa subiicitur suppositum aeternum, quod semper
<lb/>fuit Deus.
<lb/>Ad octavum dicendum, quod factio ponitur secundum rem circa naturam humanam:
<lb/>sed hoc nomen homo non supponit naturam humanam, sed suppositum
<lb/>aeternum; circa quod non ponitur factio secundum rem, sed secundum rationem
<lb/>tantum; non respectu Dei, quia semper ei infuit, sed respectu hominis; et
<lb/>ideo semper dicitur: «Deus factus est homo»; sed non convertitur.
<pb n="vol. 5, p. 452"/>
<lb/><hi rend="bold">QUAESTIO 3</hi>
<lb/>Deinde quaeritur de locutionibus exprimentibus unionem cum hoc participio
<lb/>praedestinatus; et circa hoc quaeruntur duo: 1. Utrum hic homo sit praedestinatus
<lb/>esse Filius Dei; 2. Utrum Filius Dei sit praedestinatus.
<lb/>ARTICULUS 1
<lb/><hi rend="bold">Utrum homo Christus sit praedestinatus Filius Dei</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod homo Christus non sit praedestinatus esse Filius Dei. Quia
<lb/>sicut illud quod semper fuit, non fit, ita id quod semper fuit, non praedestinatur,
<lb/>quia praedestinatio importat antecessionem. Sed homo Christus supponit suppositum
<lb/>aeternum, quod semper fuit Filius Dei. Ergo sicut ratione ista non
<lb/>potest dici quod homo sit factus Deus; ita non potest dici quod sit praedestinatus
<lb/>Filius Dei.
<lb/>2. Praeterea, homo non importat nisi humanam naturam et suppositum aeternum.
<lb/>Sed humana natura non est praedestinata esse Filius, quia nunquam fuit nec est
<lb/>nec erit Filius Dei: similiter haec est falsa: «Divina persona, quae est suppositum
<lb/>aeternum, est praedestinata esse Filius Dei»: quia naturaliter et ab aeterno hoc
<lb/>habet. Ergo et haec est falsa: «Hic homo est praedestinatus Filius Dei».
<lb/>3. Praeterea, praedestinatio praecedit illud respectu cuius est. Sed aeternum
<lb/>non praeceditur ab aliquo. Ergo non potest esse praedestinatio respectu aeterni.
<lb/>Sed Filius Dei est aeternus. Ergo homo non potest esse praedestinatus Filius
<lb/>Dei.
<lb/>4. Praeterea, quidquid est praedestinatum, ab aeterno fuit praedestinatum. Si
<lb/>ergo iste homo est praedestinatus esse Filius Dei, vel Christus, secundum quod
<lb/>homo; oportet quod ab aeterno homo fuerit praedestinatus. Ergo ab aeterno
<lb/>fuit homo: «praedestinatus» enim est participium praeteriti temporis; et huiusmodi
<lb/>participia vel verba restringunt nomen substantivum sibi adiunctum ad
<lb/>supponendum pro praeteritis.
<lb/>5. Praeterea, praedestinatio etiam secundum nomen importat directionem in
<lb/>finem. Sed non potest aliquod dirigi in finem nisi ad minus secundum intellectum
<lb/>sit ante finem illum. Cum igitur secundum secundam opinionem, etiam
<lb/>secundum intellectum, Christus non prius intelligatur homo quam Filius Dei;
<lb/>videtur quod ille homo non possit dici praedestinatus esse Filius Dei.
<lb/>SED CONTRA, Rom. 1, 4: «Qui praedestinatus est Filius Dei in virtute».
<lb/>Praeterea, Christus est Filius Dei per gratiam unionis, et hoc est praevisum ab
<lb/>aeterno, et a Deo propositum. Ergo Christus est praedestinatus esse Filius Dei.
<pb n="vol. 5, p. 454"/>
<lb/><hi rend="bold">Solutio</hi>
<lb/>Respondeo dicendum, quod praedestinatio proprie accepta tria importat ex
<lb/>parte eius qui dicitur praedestinari. Unum est quod hoc ad quod praedestinari
<lb/>dicitur, aliquando sibi conveniat; secundum autem est quod conveniat sibi per
<lb/>gratiam; tertium vero est quod sequatur praedestinationem: ex hoc enim dicitur
<lb/>praedestinatus quod est praevisus et praeordinatus habiturus aliquid per gratiam.
<lb/>Quantum ad primum ergo horum, manifeste in Christo praedestinatio
<lb/>supposito convenit: quia hic homo est Filius Dei; sed hoc non invenitur in natura
<lb/>humana, quae nunquam fuit nec est nec erit Filius Dei: unde non proprie
<lb/>potest dici esse praedestinatus Filius Dei, sed ut assumatur a Filio Dei: hoc
<lb/>enim sibi convenit. Secundum autem invenitur in Christo secundum secundam
<lb/>opinionem et tertiam, non ratione suppositi, quod naturaliter est Filius Dei, sed
<lb/>ratione naturae assumptae, quae per gratiam unionis unitur Filio Dei: ex qua
<lb/>unione contingit hanc esse veram, «Homo est Filius Dei». Sed secundum primam
<lb/>opinionem, etiam ratione suppositi: quia hoc quod supponitur per hoc
<lb/>nomen «homo», non habet per naturam quod sit Filius Dei, sed per gratiam
<lb/>unionis, quia non est suppositum aeternum. Similiter etiam tertium quantum ad
<lb/>primam opinionem convenit homini ratione suppositi humanae naturae, quod
<lb/>quidem non fuit semper Filius Dei; secundum autem secundam et tertiam opinionem
<lb/>non convenit homini ratione suppositi, sed ratione naturae: quia suppositum
<lb/>illud semper fuit Filius Dei, sed non semper in humanitate existens fuit.
<lb/>Unde quantum ad duas ultimas conditiones magis propria est praedicta locutio
<lb/>secundum primam opinionem quam secundum alias, sed quantum ad primam
<lb/>conditionem est propria secundum alias, non autem secundum primam, secundum
<lb/>quam, ut praedictum est, quaest. 1, art. 1, non potest homo proprie praedicari
<lb/>de Deo, vel e converso.
<lb/>AD OBIECTA
<lb/>Ad primum ergo dicendum, quod diversa consideratio nihil variat eorum quae
<lb/>sunt in re, variat autem ea quae pertinent ad actum animae. Hoc autem participium
<lb/>«factus» imponitur ab actu qui est in re. Ergo cum supposito aeterno
<lb/>secundum se non conveniat quod sit factus Deus, neque conveniet ei secundum
<lb/>quod consideratur subsistens in humana natura. «Praedestinatus» autem est
<lb/>participium quod imponitur ab actu animae, scilicet praevidere, vel praeordinare:
<lb/>et ideo quamvis supposito aeterno non conveniat secundum se praedestinari
<lb/>esse Filium Dei, convenit tamen sibi secundum quod est humanae naturae
<lb/>suppositum; sicut si homo fiat albus, haec est falsa, homo albus incipit esse
<lb/>homo; sed haec potest esse vera, homo albus incipit cogitari quod sit homo.
<lb/>Ad secundum dicendum, quod, sicut dictum est, praedestinatio non est naturae,
<lb/>neque personae secundum se, sed personae ratione naturae assumptae.
<lb/>Ad tertium dicendum, quod quamvis Filius Dei sit aeternus, tamen unio ad Filium
<lb/>Dei non est aeterna: et secundum hoc potest homo praedestinari esse Filius Dei,
<lb/>sicut Petrus praedestinatur ut coniungatur Deo aeterno per gratiam vel gloriam.
<pb n="vol. 5, p. 456"/>
<lb/>Ad quartum dicendum, quod duplici ratione hoc participium «praedestinatus»
<lb/>non cogit «hominem» stare pro praeterito. Primo, quia licet secundum vocem
<lb/>sit praeteriti temporis, tamen includit participium futuri temporis: praedestinatus
<lb/>enim idem est quod praescitus habiturus aliquid per gratiam. Secundo, quia
<lb/>pertinet ad actum animae, et ex hoc habet vim ampliandi ad quodlibet temporis;
<lb/>sicut cum dicitur, homo laudatur, potest intelligi de praesenti, praeterito,
<lb/>vel futuro: actus enim animae se extendit etiam ad ea quae non sunt.
<lb/>Ad quintum dicendum, quod licet homo non praeintelligatur ad Filium Dei
<lb/>ratione suppositi, tamen praeintelligitur ratione naturae.
<lb/>ARTICULUS 2
<lb/><hi rend="bold">Utrum Filius Dei sit praedestinatus esse homo</hi>
<lb/><hi rend="bold">Ad secundum sic proceditur.</hi>
<lb/>1. VIDETUR, quod Filius Dei non sit praedestinatus esse homo. Praedestinatio
<lb/>enim praecedit praedestinatum. Sed Filium Dei nihil praecedit. Ergo ipse non
<lb/>est praedestinatus esse homo.
<lb/>2. Praeterea, homo non dicitur aequivoce de Filio Dei et Petro. Sed Petrus non
<lb/>est praedestinatus esse homo. Ergo nec Filius Dei.
<lb/>3. Praeterea, hoc dicitur alicui praedestinari quod convenit ei per gratiam. Sed
<lb/>non est gratia Filio Dei quod sit homo. Ergo Filius Dei non est praedestinatus
<lb/>esse homo.
<lb/>SED CONTRA, omne quod est praevisum et ordinatum ab aeterno est praedestinatum.
<lb/>Sed Filius Dei ab aeterno praevisus est esse filius hominis. Ergo est praedestinatus
<lb/>esse filius hominis.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod haec sit vera: «Filius Dei praedestinatus est esse
<lb/>Filius Dei». Quaecumque enim praedicantur de filio hominis, praedicantur de
<lb/>Filio Dei. Sed haec est vera: «Filius hominis praedestinatus est esse Filius
<lb/>Dei», ut dictum est. Ergo et haec: «Filius Dei praedestinatus est esse Filius
<lb/>Dei».
<lb/>2. Praeterea, Filius Dei, inquantum est homo, praedestinatus est esse Filius
<lb/>Dei. Sed alia quae praedicantur de Filio Dei inquantum homo, praedicantur de
<lb/>ipso etiam sine reduplicatione; sicut Filius Dei, inquantum homo, est mortuus;
<lb/>et tamen haec conceditur: «Filius Dei est mortuus». Ergo similiter haec debet
<lb/>concedi: «Filius Dei est praedestinatus esse Filius Dei».
<pb n="vol. 5, p. 458"/>
<lb/>3. Praeterea, ad veritatem locutionis non oportet quod praedicatum per se
<lb/>subiecto conveniat, nisi circa subiectum reduplicatio ponatur. Sed praedestinatum
<lb/>esse aliquo modo convenit Filio Dei, quia inquantum homo. Ergo potest
<lb/>concedi simpliciter: «Filius Dei est praedestinatus esse Filius Dei»; quamvis
<lb/>non concedatur, quod Filius Dei, inquantum Filius Dei, est praedestinatus esse
<lb/>Filius Dei.
<lb/>SED CONTRA, quod semper inest alicui, non praedestinatur ei. Sed esse Filium
<lb/>Dei ab aeterno convenit Filio Dei. Ergo non praedestinatur ei; ergo haec est
<lb/>falsa: «Filius Dei est praedestinatus esse Filius Dei».
<lb/><hi rend="bold">Quaestiuncula III</hi>
<lb/>1. Ulterius. VIDETUR, quod haec sit vera: Filius «Dei praedestinatus est» simpliciter.
<lb/>Sicut enim «praedestinatus» importat effectum temporalem; ita «mittitur»
<lb/>et «datur». Sed conceditur quod Filius Dei est missus et datus. Ergo etiam
<lb/>debet concedi quod Filius Dei est praedestinatus.
<lb/>2. Praeterea, in aliis qui sunt praedestinati ad vitam aeternam, non oportet
<lb/>quod addatur ad quid praedestinati sunt; sed sufficit eos dicere esse praedestinatos.
<lb/>Sed Filius Dei est praedestinatus esse homo. Ergo Filius Dei debet dici
<lb/>esse praedestinatus simpliciter.
<lb/>3. Praeterea, in Christo non est nisi unum suppositum. Sed de illo supposito
<lb/>potest dici simpliciter, quod sit praedestinatum: dicitur enim, quod homo est
<lb/>praedestinatus. Ergo potest Filius Dei esse praedestinatus.
<lb/>SED CONTRA, aeternum non praedestinatur. Sed Filius Dei est aeternus. Ergo
<lb/>non est praedestinatus.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo, ad primam quaestionem dicendum, quod praedestinatio importat
<lb/>ordinem ad finem (quia praedestinare est mittere vel ordinare in aliquid); unde
<lb/>quando simpliciter ponitur, intelligitur praeordinatio ad finem ultimum, qui est
<lb/>in coniunctione ad Deum per gratiam vel gloriam, vel unionem in persona: sed
<lb/>quando additur ei aliquid, tunc importat praeordinationem tantum in illud quod
<lb/>ei adiungitur; et per hunc modum conceditur quod Filius Dei est praedestinatus
<lb/>esse homo, quia hoc ab aeterno praeordinatum est.
<lb/>AD OBIECTA
<lb/>Ad primum ergo dicendum, quod praedestinatio non importat antecessionem ad
<lb/>praedestinatum simpliciter, sed in comparatione ad illud quod sibi praedestinari
<lb/>dicitur. Quamvis autem Filius Dei sit ab aeterno, non tamen ab aeterno fuit homo.
<pb n="vol. 5, p. 460"/>
<lb/>Ad secundum dicendum, quod suppositum Petri non fuit antequam esset Petrus
<lb/>homo; et ideo non potest dici quod sit praedestinatus esse homo: sed suppositum
<lb/>Filii Dei fuit antequam ipse esset homo; et ideo non est similis ratio. Et iterum
<lb/>Petrus nullo modo habet esse homo per gratiam; Filius autem Dei habet
<lb/>esse homo per gratiam unionis, non quidem sibi factam, sed humanae naturae.
<lb/>Ad tertium dicendum, quod quamvis non sit gratia Filio Dei quod sit homo,
<lb/>tamen hoc habet per gratiam unionis, per quam humana natura assumpta est in
<lb/>unitatem divinae naturae.
<lb/><hi rend="bold">Solutio II</hi>
<lb/>Ad secundam quaestionem dicendum, quod in Sacra Scriptura dicitur aliquando
<lb/>aliquid fieri, quando innotescit. Hoc ergo quod est esse Filium Dei, potest
<lb/>accipi vel secundum rei veritatem, vel secundum evidentiam, prout scilicet
<lb/>manifestatur. Si primo modo, tunc falsum est quod Filius Dei sit praedestinatus
<lb/>esse Filius Dei, cum non ponatur in locutione aliquid respectu cuius possit
<lb/>denotari antecessio, quam importat praedestinatio. Si autem accipiatur secundo
<lb/>modo, sic Glossa super illud Rom. 1: «Qui praedestinatus est Filius Dei in
<lb/>virtute», concedit quod Filius Dei praedestinatus sit ut sit Filius Dei, idest ut
<lb/>evidenter appareat; quod fuit in resurrectione factum; unde et ipse tunc dixit:
<lb/>«Data est mihi omnis potestas in caelo et in terra»; et secundum
<lb/>hunc sensum est eadem ratio de ista sicut de praecedenti, qua dicitur:
<lb/>«Filius Dei praedestinatus est esse homo»: quia praedestinatio simpliciter
<lb/>importat praeordinationem. Quantum ergo ad primum sensum haec est falsa:
<lb/>«Filius Dei est praedestinatus esse Filius Dei».
<lb/>AD OBIECTA
<lb/>Ad primum ergo dicendum, quod eorum quae dicuntur de homine, illa tantum
<lb/>dicuntur de Filio Dei quae non habent repugnantiam intellectuum ad Filium
<lb/>Dei. Sed «praedestinatus» habet repugnantiam: quia Filius Dei aeternus est;
<lb/>praedestinatio autem importat antecessionem, quae non est respectu aeterni.
<lb/>Ad secundum dicendum, quod illa quae praedicantur de Filio Dei inquantum
<lb/>est homo, non habent aliquam repugnantiam ad Filium Dei; et ideo non est
<lb/>similis ratio.
<lb/>Et similiter dicendum est ad tertium.
<lb/><hi rend="bold">Solutio III</hi>
<lb/>Ad tertiam quaestionem dicendum, quod haec similiter est falsa: «Filius Dei est
<lb/>Praedestinatus», cum non ponatur aliquid respectu cuius possit antecessio
<lb/>denotari; sed haec: «Filius Dei est praedestinatus inquantum est homo», est
<lb/>vera: quia potest importari antecessio respectu hominis quantum ad naturam.
<pb n="vol. 5, p. 462"/>
<lb/>AD OBIECTA
<lb/>Ad primum ergo dicendum, quod missio non importat temporalitatem in eo qui
<lb/>mitti dicitur, sed magis in eo ad quem mitti dicitur, in quo per novum effectum
<lb/>inhabitat; et ideo mitti dicitur persona divina. Sed «praedestinatus» ponit
<lb/>posterioritatem respectu praedestinationis in eo qui praedestinatur; et ideo non
<lb/>est similis ratio.
<lb/>Ad secundum dicendum, quod in aliis praedestinatis potest antecessio importari
<lb/>respectu ipsorum qui praedestinati dicuntur; quod non est de Filio Dei; et
<lb/>ideo non est similis ratio.
<lb/>Ad tertium dicendum, quod quamvis non sit nisi unum suppositum, tamen est
<lb/>duarum naturarum suppositum; et potest sibi aliquid convenire respectu unius
<lb/>naturae quod non convenit sibi absolute, sicut esse creaturam.
<lb/><hi rend="bold">EXPOSITIO TEXTUS</hi>
<lb/>«Factus est sine dubio id quod prius non erat». Haec locutio est impropria;
<lb/>quia non potest intelligi neque de natura, quia Deus non est factus humana
<lb/>natura; neque de persona, sive de supposito, quia illud suppositum semper fuit,
<lb/>secundum secundam opinionem; unde exponenda est: illud quod prius non erat,
<lb/>idest, habens naturam quam prius non habebat.
<lb/>«Quia Deus assumpsit hominem», idest humanam naturam, ut supra, dist. 5,
<lb/>glossavit; alias esset contra hanc opinionem quae dicit, hominem non esse
<lb/>assumptum, sed humanam naturam.
<lb/>«Variatur autem intelligentia, cum dicitur, Deus est homo, et homo est Deus».
<lb/>Ratio variationis est quia divina natura praedicatur de Christi persona, non
<lb/>autem humana.
<lb/>«Quod etiam dictum est utrumque est, Christus, et una persona, movere potest
<lb/>Lectorem». Hoc positum est supra in illo capitulo: «Sed his videntur adversari.
<lb/>Hic etiam cum dicitur, minor est Patre Christus secundum quod homo, secundum
<lb/>habitum hoc intelligunt dictum». Ideo hoc exponit secundum hanc opinionem,
<lb/>quia haec opinio non potest hoc sustinere, cum supra dixerit Augustinus
<lb/>in 1 lib., quod Spiritus Sanctus non est minor seipso propter columbam
<lb/>in qua visibiliter apparuit.
<lb/>«Hoc firmiter tenens quod Deus hominem assumpsit». Exponendum est ut
<lb/>supra, ut homo ponatur pro natura humana, sicut ipse docuit supra, dist. 5,
<lb/>exponere.
<pb n="vol. 5, p. 466"/>
<lb/><hi rend="bold">IN TERTIUM SENTENTIARUM, DISTINCTIO 8</hi>
<lb/><hi rend="bold">DIVISIO TEXTUS</hi>
<lb/>Postquam determinavit Magister de his quae conveniunt Deo incarnato, quasi
<lb/>exprimentia unionem, hic determinat de his quae conveniunt ei consequentia
<lb/>unionem; et dividitur in duas partes: in prima determinat de his quae conveniunt
<lb/>uni naturae ex unione ad alteram; in secunda de his quae conveniunt personae
<lb/>ratione naturae assumptae, 10 dist., ibi: «Solet autem a quibusdam inquiri
<lb/>utrum Christus secundum quod homo, sit persona, vel etiam sit aliquid».
<lb/>Prima dividitur in duas: in prima determinat quid conveniat divinae naturae ex
<lb/>unione ad humanam; in secunda quid conveniat humanae ex unione ad divinam,
<lb/>dist. 9, ibi: «Praeterea investigari oportet utrum caro Christi et anima
<lb/>una eademque cum verbo debeat adoratione adorari».
<lb/>Prima dividitur in duas partes: in prima inquirit, utrum divina natura debeat
<lb/>dici nata in Christo ex unione ad humanam; in secunda quomodo Christus
<lb/>dicatur natus, ibi: «Quaeri etiam solet, utrum debeat dici Christus bis genitus».
<lb/>Circa primum duo facit: primo movet quaestionem, et solvit; secundo obiicit in
<lb/>contrarium, et solvit, ibi: «Videtur tamen posse probari quod sit nata de
<lb/>Virgine».
<pb n="vol. 5, p. 468"/>
<lb/><hi rend="bold">QUAESTIO 1</hi>
<lb/>Hic quaeruntur quinque: 1. Quid sit nativitas, et quorum proprie est nasci;
<lb/>2. Utrum humana natura in Christo debeat dici nata; 3. Utrum natura divina
<lb/>debeat dici nata de Virgine; 4. De duplici Christi nativitate; 5. Utrum sint in
<lb/>Christo duae filiationes.
<lb/>ARTICULUS 1
<lb/><hi rend="bold">Utrum solummodo in viventibus sit nativitas</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod non solummodo viventium debeat dici nativitas. Natum enim
<lb/>idem videtur quod genitum. Sed generatio invenitur in omnibus corporibus a
<lb/>lunari globo inferius, quae non omnia vivunt. Ergo videtur quod non solum
<lb/>viventium sit nativitas.
<lb/>2. Praeterea, idem videtur esse oriri et nasci. Sed dicimus ea oriri quae non
<lb/>vivunt; sicut dicimus quod sol oritur, et fons oritur. Ergo nativitas non solum in
<lb/>viventibus reperitur.
<lb/>3. Praeterea, vivere substantiarum solum est. Sed nasci, sive oriri, invenitur in
<lb/>accidentibus: dicimus enim splendorem oriri a sole, et calorem ab igne. Ergo
<lb/>nasci non solum viventium est.
<lb/>4. Praeterea, hoc solum est ingenitum quod non est natum. Sed illa sola dicuntur
<lb/>ingenita quae semper fuerunt, sicut Philosophus ponit caelum ingenitum,
<lb/>quia secundum eum semper fuit. Ergo solum illa non sunt nata; ergo quaecumque
<lb/>incipiunt esse, dicuntur nasci.
<lb/>5. SED CONTRA, videtur quod non omnium viventium sit nasci. Nativitas enim
<lb/>causat filiationem. Sed filiatio non invenitur in plantis, quae tamen vivunt. Ergo
<lb/>nec nativitas.
<lb/>6. Praeterea, constat quod embria vivunt; nec tamen dicuntur nata. Ergo non
<lb/>omnium viventium est nativitas.
<lb/>7. Praeterea, sicut inanimata corpora generantur ex causa extrinseca; ita etiam
<lb/>animalia generata per putrefactionem. Sed inanimata non dicuntur proprie
<lb/>nasci ratione praedicta. Ergo nec animalia generata ex putrefactione.
<lb/>8. Praeterea, Spiritus Sanctus procedit a Patre ut vivens a vivente; nec tamen
<lb/>nasci dicitur. Ergo nec omnis processus rei viventis est nativitas.
<pb n="vol. 5, p. 470"/>
<lb/><hi rend="bold">Solutio</hi>
<lb/>Respondeo dicendum, quod cum generatio sit communis omnibus corporibus
<lb/>corruptibilibus, tamen in corporibus animatis est specialis modus generationis;
<lb/>et propter hoc etiam habent specialiter inter alias vires animae vim generativam:
<lb/>in viventibus enim primo ex generante deciditur aliquid quod est sufficiens
<lb/>ad generationem quantum ad principium activum et passivum; quamvis in
<lb/>quibusdam idem generans sit quod utrumque ministrat, sicut in plantis, quae
<lb/>non habent sexum distinctum. In quibusdam autem, scilicet quae habent sexum
<lb/>distinctum, a mare ministratur principium activum, a femina principium materiale:
<lb/>et animalia in coitu, secundum Philosophum,
<lb/>sunt quasi unum generans, sicut dicitur Genes. 11, 24: «Erunt duo in carne
<lb/>una». Et ideo sequitur secundum, scilicet quod generatio est per modum exitus
<lb/>a generante, quod non est in generatione inanimatorum. Tertium autem est
<lb/>quod generatum exiens a generante, in principio generationis adhaeret ei, et
<lb/>est in eo vel per contactum, vel per consolidationem, sicut dicit Philosophus,
<lb/>ut patet in fructibus, qui colligantur plantis; et de embrione,
<lb/>qui adhaeret secundum contactum matrici.
<lb/>Et quantum ad tres has conditiones res viva, inquantum generatur, habet tria
<lb/>nomina sibi propria. Secundum enim quod principia sufficientia suae generationi
<lb/>ministrantur a generante, dicitur gigni, vel genita esse; secundum autem
<lb/>quod generatur per modum exitus, dicitur oriri; secundum autem quod generatur
<lb/>ut coniunctum generanti, dicitur nasci; sic enim generans et generatum est
<lb/>quasi res una; et ideo, cum nomen naturae a nascendo sumatur, illa dicuntur
<lb/>esse per naturam quorum principium intus est in ipsis. Et sic patet quod nasci
<lb/>proprie dicitur illud quod egreditur a generante coniunctum ei, habens ab ipso
<lb/>principia sufficientia generationi.
<lb/>AD OBIECTA
<lb/>Ad primum ergo dicendum, quod genitum, secundum quod est idem quod
<lb/>natum, non dicitur a generando, sed a gignendo; unde quamvis inanimata proprie
<lb/>dicantur generata, non tamen proprie dicuntur genita neque nata.
<lb/>Ad secundum dicendum, quod sol et aqua fontis dicitur per similitudinem oriri,
<lb/>inquantum scilicet egreditur de occulto in manifestum.
<lb/>Ad tertium dicendum, quod similiter accidentia inquantum sunt virtute in principiis
<lb/>essentialibus, causantur per modum exitus; et ideo dicuntur oriri per
<lb/>similitudinem, et possunt etiam dici nasci, inquantum adhaerent subiecto quod
<lb/>est causa ipsorum.
<lb/>Ad quartum dicendum, quod, sicut dicit Damascenus, «ingenitum»
<lb/>per duplex «n» scriptum, est idem quod increatum, sive aeternum; et sic
<lb/>accipit Philosophus; «ingenitum» autem per unum «n» scriptum idem est quod
<lb/>non generatum; et sic hic loquimur.
<pb n="vol. 5, p. 472"/>
<lb/>Ad quintum dicendum, quod ad filiationem requiritur plus quam ad nativitatem
<lb/>vel ortum, scilicet ut quod exit per generationem a generante, sit completum in
<lb/>specie generantis; et ideo fructus arborum et ova avium et capilli et huiusmodi
<lb/>non habent rationem filiationis, quamvis dicantur nasci.
<lb/>Ad sextum dicendum, quod genitum exit a generante dupliciter. Uno modo
<lb/>secundum quod procedit in esse distinctum a generante, clausum tamen infra
<lb/>terminos generantis; et hoc proprie dicitur conceptio. Alio modo secundum
<lb/>quod procedit in esse distinctum et manifestum. Et quia res nominatur secundum
<lb/>id quod apparet: ideo ille modus exeundi facit nativitatem secundum communem
<lb/>usum loquendi, quamvis etiam primus aliquo modo faciat nativitatem,
<lb/>secundum quod dicitur duplex nativitas, scilicet in utero, et ex utero. Et quia in
<lb/>plantis simul aliquid procedit in esse distinctum et manifestum; ideo non proprie
<lb/>in eis est conceptio, sed nativitas; et ideo etiam verbum secundum quod
<lb/>distinguitur in intellectu, dicitur concipi; secundum autem quod extra pronuntiatur,
<lb/>potest dici per similitudinem nasci.
<lb/>Ad septimum dicendum, quod in animalibus generatis ex putrefactione virtus
<lb/>solis et aliorum corporum caelestium supplet vicem virtutis formativae quae est
<lb/>in semine in generatione eorum quae ex semine nascuntur. Et quia huiusmodi
<lb/>virtutes corporum caelestium sunt per omnia inferiora corpora diffusae; ideo
<lb/>dicit Philosophus, quod omnia plena sunt virtutibus animae;
<lb/>et ideo sicut animalia quae generantur ex semine, se habent ad feminam,
<lb/>ita ista se habent ad terram, quae sine semine generantur; et sicut illa se
<lb/>habent ad patrem, ita ista se habent ad corpora caelestia: propter quod dixit
<lb/>quidam philosophus, quod sol est pater plantarum, terra
<lb/>vero mater. Unde patet quod huiusmodi quae sine semine generantur, sive sint
<lb/>plantae, sive animalia, proprie dicuntur nasci, oriri et gigni.
<lb/>Ad octavum dicendum, quod quamvis Spiritus Sanctus procedat vivens ex
<lb/>vivente, non tamen hoc convenit ei secundum rationem suae processionis: procedit
<lb/>enim ut amor; amor autem consideratus in genere inquantum amor, non
<lb/>habet quod sit res viva, sed operatio vel passio rei viventis; habet tamen quod
<lb/>sit res viva et subsistens, inquantum est amor divinus; et ideo non dicitur nasci,
<lb/>ut in 1 lib., dist. 13, qc. 1, art. 3, ad 3, dictum est.
<pb n="vol. 5, p. 474"/>
<lb/>ARTICULUS 2
<lb/><hi rend="bold">Utrum humana natura sit nata in Christo</hi>
<lb/><hi rend="bold">Ad secundum sic proceditur.</hi>
<lb/>1. VIDETUR, quod humana natura sit nata in Christo. Sicut enim supra dictum
<lb/>est, illa de persona vel supposito, et non de natura, dicuntur, quae per se existenti
<lb/>solum conveniunt, sicut hypostasis, res naturae, et huiusmodi. Sed nasci
<lb/>non est solum per se existentium, cum sit partium: supra enim, dist. 4, habitum
<lb/>est quod capillus nascitur. Ergo nasci non solum est personae vel suppositi, sed
<lb/>etiam naturae.
<lb/>2. Praeterea, id quod est per se intentum a natura generante, verissime dicitur
<lb/>nasci. Sed natura quamvis generet hunc hominem, intendit tamen hominem
<lb/>generare, ut dicit Avicenna. Homo autem naturam communem significat. Ergo
<lb/>naturae humanae maxime convenit nasci.
<lb/>3. Praeterea, secundum Philosophum, idem specie est quod
<lb/>generat et quod generatur. Sed naturae est generare. Ergo ipsius est etiam
<lb/>generari sive nasci.
<lb/>4. Praeterea, Christus non dicitur natus de Virgine, nisi secundum hoc quod de
<lb/>Virgine accepit. Sed non accepit nisi humanam naturam. Ergo humana natura
<lb/>dicitur nasci de Virgine.
<lb/>5. Praeterea, omne quod coepit esse ex aliqua materia, dicitur generari. Sed
<lb/>humana natura in Christo coepit esse ex aliqua materia. Ergo humana natura
<lb/>in Christo dicitur nasci.
<lb/>SED CONTRA est quod dicit Damascenus, quod nasci est tantum hypostasis. Ergo
<lb/>non est naturae.
<lb/>Praeterea, sicut se habet divina natura Christi ad aeternam eius generationem;
<lb/>ita et humana natura ad temporalem. Sed natura divina non est nata aeterna
<lb/>generatione. Ergo nec humana temporali.
<lb/><hi rend="bold">Solutio</hi>
<lb/>Respondeo dicendum, quod nasci fieri quoddam est; nihil autem fit nisi ut sit;
<lb/>unde secundum quod alicui convenit esse, ita et convenit ei fieri. Esse autem
<lb/>proprie subsistentis est; unde dicitur proprie nasci et fieri. Forma autem et
<lb/>natura dicitur esse ex consequenti: non enim subsistit; sed inquantum in ea
<lb/>suppositum subsistit, esse dicitur; unde et ex consequenti convenit ei fieri vel
<lb/>nasci; non quasi ipsa nascatur, sed quia per generationem accipitur. Accidentia
<lb/>autem non dicuntur esse nisi per accidens; unde et per accidens fieri dicuntur.
<pb n="vol. 5, p. 476"/>
<lb/>AD OBIECTA
<lb/>Ad primum ergo dicendum, quod est duplex pars. Est enim pars substantiae
<lb/>secundum quantitatem; et hoc vel subsistit in potentia, ut in continuis: vel in
<lb/>actu, ut in his quae per tactum iunguntur; unde tales partes possunt dici fieri
<lb/>vel nasci, et praecipue quando adduntur toti praeexistenti; secus autem esset, si
<lb/>generarentur generatione totius: quia tunc totum diceretur fieri, et non ipsa.
<lb/>Sunt etiam partes substantiae, in quas dividitur totum secundum rationem, sicut
<lb/>materia et forma: et huiusmodi, cum non subsistant neque in actu neque in
<lb/>potentia, non dicuntur per se fieri; nisi forte forma sit subsistens, sicut est
<lb/>anima, quae dicitur fieri per creationem, praeter factionem qua fit compositum
<lb/>per generationem. Natura autem humana, quae ut pars significatur, non est
<lb/>nata subsistere, cum non possit in rerum natura esse nisi in atomo, idest in suo
<lb/>supposito; et ideo ipsa non potest dici nasci.
<lb/>Ad secundum dicendum, quod homo non significat tantum naturam, prout hic
<lb/>loquimur, sicut patet ex dictis in 5 dist., qc. 1, art. 3; et ideo non sequitur ratio.
<lb/>Non enim natura intendit naturam producere nisi in supposito; et ideo non
<lb/>intendit generare humanitatem, sed hominem.
<lb/>Ad tertium dicendum, quod sicut esse suppositi est, ita et agere: et ideo sicut
<lb/>naturae est generare, non quasi ipsa generet, sed quia virtute eius fit generatio;
<lb/>ita non est ipsius generari, quasi ipsa generetur, sed quia per generationem
<lb/>accipitur.
<lb/>Ad quartum dicendum, quod sicut Christus dicitur homo ratione humanae naturae,
<lb/>et tamen humana natura non est homo; ita etiam dicitur nasci ratione humanae
<lb/>naturae quam accepit a Virgine, et tamen ipsa humana natura non generatur:
<lb/>sicut enim dicit Dionysius, non oportet quod eodem modo
<lb/>causa et causatum recipiant praedicationem alicuius generis vel speciei; sicut
<lb/>calor est quo aliquis dicitur calidus; et tamen ipse non est calidus, sed calor.
<lb/>Ad quintum dicendum, quod cum esse non sit naturae sed suppositi, humana
<lb/>natura proprie non coepit esse, sed Christus coepit esse in humana natura; et
<lb/>sic per consequens natura coepit esse.
<lb/>ARTICULUS 3
<lb/><hi rend="bold">Utrum divina natura in Christo nata sit de Virgine</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod natura divina in Christo sit nata de Virgine. Filius enim Dei
<lb/>non dicitur natus de Virgine, nisi inquantum est incarnatus. Sed natura divina
<lb/>dicitur incarnata, ut supra, dist. 5, qc. 2, art. 2 ad 4, dictum est. Ergo ipsa
<lb/>debet dici nata de Virgine.
<pb n="vol. 5, p. 478"/>
<lb/>2. Praeterea, quidquid in recto praedicatur de Petro, dicitur nasci ipso nato:
<lb/>sequitur enim: Petrus est natus: ergo homo, ergo animal, ergo substantia. Sed
<lb/>natura divina in recto praedicatur de Filio Dei. Ergo cum Filius Dei sit natus
<lb/>de Virgine, etiam divina natura debet dici nata de Virgine.
<lb/>3. Praeterea, in Filio Dei non est accipere nisi essentiam et proprietatem. Sed
<lb/>absurdum esset dicere, quod ratione proprietatis tantum dicatur natus de Virgine:
<lb/>quia proprietas illa relatio est secundum quam ad Patrem, qui generat sine
<lb/>matre, refertur. Ergo est natus ratione divinae naturae; et sic idem quod prius.
<lb/>4. Praeterea, Bernardus dicit, quod in Incarnatione
<lb/>est fortitudo infirmata. Sed infirmari magis est remotum a natura divina
<lb/>quam nasci. Ergo etiam potest dici nasci.
<lb/>SED CONTRA, natura divina magis convenit cum generatione Christi aeterna
<lb/>quam cum temporali. Sed ipsa non est nata generatione aeterna, ut in
<lb/>1 lib., dist. 5, qc. 2, art. 3 ad 2, et 3, dictum est. Ergo multo minus est nata
<lb/>generatione temporali.
<lb/>Praeterea, humana natura non proprie dicitur nasci generatione humana. Ergo
<lb/>multo minus natura divina.
<lb/><hi rend="bold">Solutio</hi>
<lb/>Respondeo dicendum, quod natura humana quamvis non dicatur proprie nasci
<lb/>in Christo de Virgine, eo quod nasci non est naturae sed hypostasis; tamen consequenter
<lb/>ad generationem se habet, quia est per generationem accepta. Divina
<lb/>autem natura non est a Christo per temporalem generationem accepta; unde
<lb/>nullo modo debet dici nata de Virgine, nec per se, nec per consequens, si natura
<lb/>proprie accipiatur, secundum quod pro essentia supponit. Tamen quia aliquando
<lb/>proprie trahitur ad supponendum pro persona, sicut in 5 dist. 1 libri dictum
<lb/>est; ideo etiam aliquando invenitur quod natura divina sit nata, sicut patet in
<lb/>littera; unde exponendum est sicut Magister exponit.
<lb/>AD OBIECTA
<lb/>Ad primum ergo dicendum, quod Filius Dei univit sibi humanam naturam, et in
<lb/>se: quia unio terminata est ad personam. Non autem ita est de divina natura, ut
<lb/>patet ex dictis supra, dist. 1, qc. 2, art. 1; unde non est simile.
<lb/>Ad secundum dicendum, quod natura divina non habet inquantum est natura,
<lb/>quod praedicetur in recto de persona Filii Dei, sed ratione simplicitatis divinae,
<lb/>quae non permittit aliquam realem diversitatem in ipso; sed differentia est
<lb/>in modo significandi, qui facit quod aliquid de persona dicatur quod de natura
<lb/>dici non potest.
<pb n="vol. 5, p. 480"/>
<lb/>Ad tertium dicendum, quod in Filio Dei non solum est accipere naturam et proprietatem,
<lb/>sed etiam hypostasim, sive personam; quamvis unum illorum ab
<lb/>altero secundum rem non differat; et ratione hypostasis dicitur Filius incarnatus,
<lb/>inquantum sibi carnem sociavit in unitate personae.
<lb/>Ad quartum dicendum, quod fortitudo dicitur infirmata, id est infirmitatem
<lb/>assumpsisse; et ideo impropria est locutio, nec ad consequentiam trahenda.
<lb/>ARTICULUS 4
<lb/><hi rend="bold">Utrum ponendae sint duae nativitates Christi vel una</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod non sint ponendae duae Christi nativitates. Nasci enim non est
<lb/>naturae, sed personae. Sed in Christo est tantum una persona. Ergo et una
<lb/>nativitas.
<lb/>2. Praeterea, cum nativitas sit generatio quaedam, per nativitatem aliquis ad
<lb/>esse tendit. Sed in Christo est tantum unum esse. Ergo tantum una nativitas.
<lb/>3. Praeterea, ea quae non sunt unius rationis, non debent connumerari, sicut
<lb/>canis caelestis et terrestris non dicuntur duo canes. Sed generatio Christi temporalis
<lb/>et aeterna non sunt unius rationis. Ergo non debent dici duae nativitates.
<lb/>SED CONTRA, nullus dicitur filius alicuius nisi ratione alicuius nativitatis. Sed
<lb/>Christus dicitur Filius Patris, et etiam matris. Ergo utrumque est secundum aliquam
<lb/>nativitatem, et non secundum eamdem; ergo in Christo sunt duae
<lb/>nativitates.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod Christus non debet dici bis natus. Ratione enim eius
<lb/>quod advenit alicui post completum esse, non dicitur aliquis natus: sicut homo
<lb/>non dicitur nasci, quamvis capillus per aliquam nativitatem adveniat. Sed
<lb/>humanitas Christi advenit Filio Dei post completum esse. Ergo propter hoc non
<lb/>debet dici ipse natus, quod humanam naturam acceperit.
<lb/>2. Praeterea, hoc adverbium «bis» importat successionem actuum. Sed generationi
<lb/>aeternae non succedit temporalis: quia aeterna semper est; unde est simul
<lb/>cum temporali. Ergo ratione duplicis nativitatis non debet dici bis natus.
<lb/>3. Praeterea, hoc adverbium «bis» importat interruptionem; unde qui tota die
<lb/>loquitur, non dicitur bis loqui. Sed aeterna generatio non habet interruptionem.
<lb/>Ergo ratione eius non debet dici bis natus.
<lb/>SED CONTRA, hoc adverbium «bis» numerat actum cui adiungitur. Sed duplex est
<lb/>Christi nativitas. Ergo secundum eas debet dici bis natus.
<pb n="vol. 5, p. 482"/>
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum, ad primam quaestionem, quod Christus processit a Patre
<lb/>aeternaliter, et a matre temporaliter; et utraque processio habet rationem nativitatis.
<lb/>Secundum enim processionem aeternam Filius est de substantia Patris,
<lb/>et exit ab eo in personam distinctam; et tamen est coniunctus Patri propter
<lb/>indivisionem substantiae, quia Verbum apud Deum est; unde patet quod salvantur
<lb/>suo modo tria illa quae dicebantur supra, art. 1, esse de ratione nativitatis;
<lb/>et propter hoc dicitur oriri, et gigni, et nasci. Sed processio eius temporalis,
<lb/>qua procedit a matre, habet nativitatis rationem, sicut cuiuslibet alterius qui ex
<lb/>sua matre nascitur. Unde sicut duae sunt eius processiones, ut dictum est, in
<lb/>1 libro, dist. 14, qc. 1, art. 2, ita etiam sunt duae nativitates.
<lb/>AD OBIECTA
<lb/>Ad primum ergo dicendum, quod quamvis nasci sit personae, est tamen eius
<lb/>ratione naturae; unde secundum duas naturas quas per generationem accepit,
<lb/>habet duas nativitates.
<lb/>Ad secundum dicendum, quod quamvis in Christo sit unum esse, tamen secundum
<lb/>illud habet respectum ad duas naturas, ut supra, dist. 6, qc. 2, art. 2, dictum
<lb/>est; et ita nativitas est duplex secundum duplicem respectum qui acquiritur
<lb/>personae ad duas naturas acceptas per generationem.
<lb/>Ad tertium dicendum, quod quamvis non sit una ratio per univocationem aeternae
<lb/>et temporalis nativitatis, est tamen una per analogiam.
<lb/><hi rend="bold">Solutio II</hi>
<lb/>Ad secundam quaestionem dicendum, quod «bis», cum sit adverbium, ponit
<lb/>numerum circa actum. Cum autem motus et actus numerentur tripliciter: scilicet
<lb/>ex subiecto, quia est alius et alius agens; et ex terminis, quia est aliud et
<lb/>aliud quod agitur; et ex mensura actus, quia nunc et tunc agit: hoc adverbium
<lb/>«bis» non importat numerum, nisi qui causatur ex diversa mensura; unde non
<lb/>dicitur «bis» lectum esse, si duo legant, nec si duo libri simul legantur; sed
<lb/>quando diversis horis legitur. Quia autem in his quae aguntur in tempore non
<lb/>est alia mensura nisi tempus, et hoc non est aliud et aliud, nisi quando discontinuatur;
<lb/>ideo bis dicitur factum esse, quando aliquid cum interruptione factum
<lb/>est. Aeternitas autem et tempus sunt diversae mensurae secundum diversam
<lb/>naturam, et non per discontinuationem; unde quod fit in aeternitate et tempore,
<lb/>potest dici bis factum esse; quamvis id quod aeternum est, non interrumpatur
<lb/>nec cesset.
<pb n="vol. 5, p. 484"/>
<lb/>AD OBIECTA
<lb/>Ad primum ergo dicendum, quod quamvis humana natura adveniat Filio Dei
<lb/>post esse completum, tamen Filius Dei totus subsistit in utraque natura: non
<lb/>autem ita est de toto homine ad capillum; et ideo ratio non procedit.
<lb/>Ad secundum dicendum, quod ratio illa procedit de his quae aguntur in tempore.
<lb/>Et similiter ad tertium; et ideo non sunt ad propositum.
<lb/>ARTICULUS 5
<lb/><hi rend="bold">Utrum in Christo sint duae filiationes</hi>
<lb/><hi rend="bold">Ad quintum sic proceditur.</hi>
<lb/>1. VIDETUR, quod in Christo sint duae filiationes. Multiplicata enim causa, multiplicatur
<lb/>effectus. Sed nativitas est causa filiationis. Ergo cum in Christo sint
<lb/>duae nativitates, erunt in ipso duae filiationes.
<lb/>2. Praeterea, relativa sunt quorum esse est ad aliud se habere. Sed esse filiationis
<lb/>aeternae non est ad matrem Christi se habere. Ergo per eam non refertur ad
<lb/>matrem. Sed aliqua filiatione refertur ad matrem. Ergo in Christo sunt duae
<lb/>filiationes.
<lb/>3. Praeterea, relativa posita se ponunt, et interempta, se interimunt. Sed maternitate
<lb/>interempta a Virgine, non interimitur filiatio aeterna. Ergo oportet ponere
<lb/>aliam filiationem, quae ponatur posita maternitate, et interimatur ea remota.
<lb/>4. Praeterea, motus diversificatur per terminos. Sed sicut motus habet speciem
<lb/>a terminis, ita relatio. Ergo cum Christus sit Filius Patris et matris, oportet
<lb/>quod alia filiatione ad utrumque referatur.
<lb/>5. Praeterea, Philosophus probat, quod scientia non refertur
<lb/>ad scientem: quia cum referatur ad scibile, et hoc sit suum esse inquantum
<lb/>ad aliquid est, oporteret, si diceretur ad scientem, quod haberet duplex esse. Si
<lb/>ergo filiatione refertur Christus ad Patrem et matrem, oportet quod sint duae
<lb/>filiationes secundum esse.
<lb/>6. Praeterea, sicut supra, dist. 1, Magister dixit, Pater posset carnem assumere.
<lb/>Sed si de Virgine carnem assumpsisset, Filius Virginis diceretur. Non autem
<lb/>referretur ad Virginem filiatione aeterna, quia eam non habet. Ergo filiatione
<lb/>temporali. Ergo eadem ratione oportet in Christo ponere filiationem temporalem.
<pb n="vol. 5, p. 486"/>
<lb/>SED CONTRA, filiatio est proprietas personalis. Sed in Christo est tantum una
<lb/>persona. Ergo tantum una filiatio.
<lb/>Praeterea, sicut Christus est Filius Patris et matris, ita quilibet alius homo. Sed
<lb/>non alia filiatione refertur homo ad patrem et matrem. Ergo nec in Christo sunt
<lb/>duae filiationes.
<lb/>Praeterea, duo accidentia eiusdem rationis non possunt esse in eodem subiecto:
<lb/>unde eadem paternitate homo refertur ad multos filios. Sed suppositum filiationis
<lb/>in Christo est unum tantum. Ergo in eo non possunt esse plures filiationes,
<lb/>sed una tantum.
<lb/>Praeterea, quodlibet continuum est maius omnibus suis partibus. Sed in quolibet
<lb/>continuo sunt infinitae partes in potentia. Ergo ad hoc quod aliquid referatur
<lb/>ad diversa per diversas relationes, oportet quod sint infinitae relationes in
<lb/>aliquo continuo, quod est inconveniens; et iterum quod in quolibet continuo
<lb/>sint tot aequalitates quot rebus aequale est.
<lb/><hi rend="bold">Solutio</hi>
<lb/>Respondeo dicendum, quod, sicut in 1 lib. dist. 26, qc. 2, art. 2, dictum est,
<lb/>relatio non habet ex hoc quod ad alterum dicitur, quod sit aliquid in rerum
<lb/>natura; sed hoc habet ex eo quod relationem causat, quod est in re quae ad
<lb/>alterum dicitur. Et quia ex eo res habet unitatem et multitudinem ex quo habet
<lb/>esse; ideo secundum id in quo relatio fundatur, iudicandum de ea est, utrum sit
<lb/>secundum rem una, vel plures.
<lb/>Sunt ergo quaedam relationes quae fundantur super quantitatem, sicut aequalitas,
<lb/>quae fundatur super unum in quantitate; et cum unitas quantitatis non sit
<lb/>nisi una in re una, inde est quod per unam aequalitatem est res aequalis omnibus
<lb/>quibus dicitur aequalis.
<lb/>Aliae vero relationes fundantur super actionem et passionem: et in istis considerandum
<lb/>est, quod una passio respondet duabus actionibus, quando neutrum
<lb/>agens sufficit per se ad actionem complendam, sicut est in eo qui una nativitate
<lb/>nascitur ex patre et matre; unde in patre et matre sunt duae relationes secundum
<lb/>rem, sicut et duae actiones; sed in nato est una relatio secundum rem,
<lb/>secundum quam refertur ad patrem et ad matrem, sicut et passio una.
<lb/>Item considerandum est quod quaedam relationes non innascuntur ex actionibus
<lb/>secundum quod sunt in actu, sed magis secundum quod fuerunt; sicut aliquis
<lb/>dicitur pater postquam ex actione est effectus consecutus; et tales relationes
<lb/>fundantur super id quod ex actione in agente relinquitur, sive sit dispositio,
<lb/>sive habitus, sive aliquod ius aut potestas, vel quidquid aliud est huiusmodi.
<lb/>Sed quia hoc quod relinquitur ex actionibus unius speciei, non potest esse nisi
<lb/>unum; inde est quod tales relationes etiam secundum rem non multiplicantur
<lb/>secundum diversas actiones, sed magis sunt unum secundum id quod ex actione
<pb n="vol. 5, p. 488"/>
<lb/>relinquitur: et propter hoc non sunt diversae relationes secundum rem in patre
<lb/>uno qui generat plures filios, nec in magistro uno qui docet plures discipulos. Si
<lb/>autem sint plures actiones secundum speciem, causant etiam plures relationes
<lb/>specie differentes.
<lb/>Unde cum Christus non per unam generationem passivam se habeat ad generationem
<lb/>activam Patris et ad generationem activam matris, sed per aliam et
<lb/>aliam; et hae duae generationes non sint unius generis, nedum unius speciei:
<lb/>nihil (ut videtur) impediret quin in Christo possent esse duae filiationes secundum
<lb/>rem differentes, nisi immediatum subiectum filiationis esset suppositum;
<lb/>quod quidem, secundum secundam opinionem, non est nisi suppositum aeternum
<lb/>in Christo. Et quia ex nullo temporali advenit rei aeternae aliqua realis
<lb/>relatio, sed rationis tantum; ideo filiatio quae consequitur Christum ex generatione
<lb/>temporali, non est realis, sed rationis tantum; et tamen realiter filius est;
<lb/>sicut et Deus realiter Dominus ex hoc est quod creatura realiter refertur ad
<lb/>ipsum. Unde concedo, quod in Christo non est nisi una filiatio realis, qua refertur
<lb/>ad Patrem, et respectus quidam rationis quo refertur ad matrem. Tamen
<lb/>prima opinio, quae ponit duo supposita, posset ponere duas filiationes; nec
<lb/>tamen poneret duos filios masculine, sed duo filia neutraliter, si latine diceretur.
<lb/>AD OBIECTA
<lb/>Ad primum ergo dicendum, quod nativitas temporalis, sive generatio passiva,
<lb/>Christi est quaedam relatio quae secundum rem fundatur in humana natura; et
<lb/>ex hoc nominatur natus, sicut et homo: sed subiectum filiationis non potest esse
<lb/>natura, cum sit eius quod habet complementum speciei, ut supra dictum est; et
<lb/>ideo duae nativitates causant duas filiationes; sed unam tantum secundum rem,
<lb/>et aliam secundum rationem.
<lb/>Ad secundum dicendum, quod Philosophus non accepit esse secundum quod
<lb/>dicitur actus entis (sic enim relatio non habet esse ex eo ad quod dicitur, sed ex
<lb/>subiecto, sicut omnia alia accidentia), sed accipit esse pro quidditate, vel ratione,
<lb/>quam significat definitio. Ratio autem relationis est ex respectu ad alterum.
<lb/>Unde ex hoc quod Filius Dei refertur ad matrem, non oportet quod habeat
<lb/>aliam filiationem secundum rem, sed alium respectum relationis.
<lb/>Ad tertium dicendum, quod maternitas posita ponit alium respectum in Christo,
<lb/>et remota removet illum respectum; sed non oportet quod ponat aliam filiationem
<lb/>realem.
<lb/>Ad quartum dicendum, quod omnis motus est aliquid secundum rem, non autem
<lb/>omnis relatio. Ergo quamvis ex terminis multiplicentur respectus relationis, non
<lb/>tamen oportet quod multiplicentur relationes secundum rem, sicut motus multiplicantur
<lb/>secundum rem ex diversitate terminorum.
<lb/>Ad quintum dicendum, quod respectus scientiae ad scientem et ad scibile, non
<lb/>est unius rationis; sed respectus eius ad scientem inest ei ex hoc quod est accidens;
<lb/>respectus autem eius ad scibile inest ei ex hoc quod est scientia; unde si
<pb n="vol. 5, p. 490"/>
<lb/>referretur, inquantum est scientia, ad utrumque, oportet quod essent respectus
<lb/>diversi secundum speciem. Sed respectus filii ad patrem et ad matrem est ad
<lb/>terminos unius rationis; unde non oportet quod sit diversa relatio secundum
<lb/>speciem, neque secundum rem.
<lb/>Ad sextum dicendum, quod si Pater carnem assumpsisset de Virgine, esset filius
<lb/>Virginis, non quidem per aliquam realem filiationem, cuius suppositum aeternum
<lb/>subiectum esset, sed per respectum rationis tantum.
<lb/><hi rend="bold">EXPOSITIO TEXTUS</hi>
<lb/>«Hoc est Deum nasci de Virgine, scilicet hominem assumere». Verum est, si
<lb/>humana natura dicatur homo; et si assumere dicatur ad se sumere, vel in se,
<lb/>quod divinae naturae non convenit.
<pb n="vol. 5, p. 496"/>
<lb/><hi rend="bold">IN TERTIUM SENTENTIARUM, DISTINCTIO 9</hi>
<lb/><hi rend="bold">DIVISIO TEXTUS</hi>
<lb/>Postquam Magister determinavit quid conveniat naturae divinae ex unione ad
<lb/>humanam, hic determinat quid conveniat humanae ex unione ad divinam, quod
<lb/>scilicet adoratur adoratione latriae. Dividitur autem haec pars in duas partes:
<lb/>in prima movet quaestionem; in secunda determinat eam, ibi: «Ideo quibusdam
<lb/>videtur non illa adoratione quae latria dicitur, carnem Christi vel animam esse
<lb/>adorandam».
<lb/>Et haec dividitur in duas partes secundum quod duas opiniones ponit; secunda
<lb/>incipit ibi: «Aliis autem placet Christi humanitatem una adoratione cum Verbo
<lb/>esse adorandam». Et haec dividitur in tres: in prima ponit solutionem; in
<lb/>secunda respondet ad obiectionem factam in contrarium, ibi: «Nec qui
<lb/>hoc facit, idolatriae reus iudicari potest»; in tertia confirmat solutionem, ibi:
<lb/>«De hoc Ioannes Damascenus ita ait».
<pb n="vol. 5, p. 498"/>
<lb/><hi rend="bold">QUAESTIO 1</hi>
<lb/>Hic est duplex quaestio. Primo enim quaeritur de latria. Secundo de dulia.
<lb/>Circa primum quaeruntur tria: 1. Quid sit latria; 2. Cui debetur; et habito quod
<lb/>soli Deo, quaeritur: 3. Qualiter sit ei exhibenda.
<lb/>ARTICULUS 1
<lb/><hi rend="bold">Utrum latria sit virtus, vel donum</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod latria non sit virtus. Omnis enim virtus in libera voluntate consistit.
<lb/>Sed servitus libertati opponitur. Cum ergo latria sit servitus, ut dicitur in
<lb/>littera, videtur quod non sit virtus.
<lb/>2. Praeterea, omnis virtus consistit principaliter in actu voluntatis. Sed latria
<lb/>consistit in actu exteriori, scilicet in exhibitione sacrificiorum. Ergo videtur
<lb/>quod non sit virtus.
<lb/>3. Praeterea, ad latriam pertinet reverentiam Deo exhibere. Hoc autem ad
<lb/>donum timoris pertinet. Ergo latria est donum, et non virtus.
<lb/>4. Praeterea, latria dicitur alio nomine pietas, ut habetur ex littera. Sed pietas
<lb/>est donum. Ergo latria non est virtus, sed donum.
<lb/>SED CONTRA, laudabile, secundum Philosophum, est proprium virtutis.
<lb/>Sed actus latriae est maxime laudabilis. Ergo latria est virtus.
<lb/>Praeterea, omnis actus qui cadit in praecepto legis, est actus virtutis: quia
<lb/>intentio legislatoris est inducere hominem ad virtutem, ut dicitur 2 Ethic..
<lb/>Sed actus latriae praecipitur per primum mandatum. Ergo latria est virtus.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod sit virtus generalis. Augustinus enim dicit:
<lb/>«Verum sacrificium est omne opus quod geritur, ut sancta societate
<lb/>Deo iungamur». Sed huiusmodi est omne opus virtutis. Ergo omne opus virtutis
<lb/>est verum sacrificium. Sed sacrificium Deo offerre proprie pertinet ad latriam.
<lb/>Ergo ad ipsam pertinent omnes actus virtutum; et sic ipsa est virtus generalis.
<lb/>2. Praeterea, per omne opus virtutis Deo servitur Luc. 17, 10: «Sic et vos, cum
<lb/>feceritis omnia quae praecepta sunt vobis, dicite: servi inutiles sumus». Sed
<lb/>latria est servitus Deo debita. Ergo omne opus virtutum pertinet ad latriam; et
<lb/>sic idem quod prius.
<pb n="vol. 5, p. 500"/>
<lb/>3. Praeterea, quicumque facit aliquid ad gloriam alicuius, exhibet ei reverentiam.
<lb/>Sed Apostolus, 1 Corinth. 10, docet omnia in gloriam Dei facere. Ergo
<lb/>per omnia opera virtutis recte facta exhibetur Deo reverentia. Sed reverentiam
<lb/>Deo exhibere pertinet ad latriam. Ergo ipsa est virtus generalis.
<lb/>SED CONTRA, virtus generalis non praecipitur speciali legis praecepto, sed tota
<lb/>lege, sicut patet de iustitia legali. Sed latria praecipitur speciali praecepto, scilicet
<lb/>per primum primae tabulae. Ergo est virtus specialis.
<lb/>Praeterea, vitio speciali opponitur virtus specialis; unde Philosophus
<lb/>probat iustitiam esse specialem virtutem propter hoc quod ei opponitur avaritia,
<lb/>quae est speciale vitium. Sed latriae opponitur speciale vitium, scilicet idolatria.
<lb/>Ergo est specialis virtus.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod sit virtus theologica. Augustinus enim dicit in Enchir.:
<lb/>«Si quaeratur quomodo colitur Deus, respondetur, fide spe, et caritate». Sed
<lb/>latria dicitur cultus Dei, ut ex littera habetur. Ergo latria est fides, spes, et caritas;
<lb/>quae sunt virtutes theologicae.
<lb/>2. Praeterea, virtus theologica est quae habet Deum pro obiecto, sicut fides qua
<lb/>creditur Deus; et sic de aliis. Sed latria habet Deum pro obiecto, quia ea colitur.
<lb/>Ergo latria est virtus theologica.
<lb/>3. Praeterea, omnis virtus cardinalis tenet medium inter superfluum et diminutum.
<lb/>Sed latria non est huiusmodi; quia Deus non potest nimis coli. Ergo latria
<lb/>non est virtus cardinalis, sed theologica.
<lb/>SED CONTRA, nulla virtus theologica habet actum exteriorem. Sed latriae actus
<lb/>est sacrificium offerre, qui est actus exterior. Ergo non est virtus theologica.
<lb/><hi rend="bold">Quaestiuncula IV</hi>
<lb/>1. Ulterius. Quaeritur, ad quam virtutem cardinalium reducatur; et videtur
<lb/>quod non ad iustitiam, de qua magis videtur. Iustitia enim secundum quod est
<lb/>specialis virtus una de quatuor cardinalibus, consistit, secundum Philosophum,
<lb/>in communicatione activae vitae. Sed in praesenti vita non est
<lb/>nobis communicatio cum Deo: unde dicitur Danielis cap. 10: «Exceptis diis,
<lb/>quorum non est cum hominibus conversatio». Ergo non potest esse species
<lb/>iustitiae.
<lb/>2. Praeterea, secundum Philosophum, 5 Ethic., non est iustitia proprie dicta
<lb/>inter dominum et servum: sicut nec alicuius ad se: quia servus quod est et quod
<lb/>habet, domini est: similiter nec patris ad filium, qui est quasi pars eius. Sed nos
<lb/>habemus nos ad eum sicut servi ad dominum, et filii ad patrem. Ergo non est
<lb/>iustitia nostri ad Deum; et ita latria non est pars iustitiae.
<pb n="vol. 5, p. 502"/>
<lb/>3. Praeterea, iustitia proprie in aequalitate consistit, sicut dicit Philosophus 5
<lb/>Ethic.. Sed non est possibile nos aequari Deo secundum opus
<lb/>nostrum. Ergo non potest esse iustitia nostri ad Deum; et sic idem quod prius.
<lb/>SED CONTRA, Tullius in Rhetorica, ponit religionem
<lb/>speciem iustitiae. Sed religio, secundum quod ipse accipit, est idem
<lb/>quod latria: quia religio, secundum eum, est quae superiori cuidam naturae
<lb/>(quam divinam vocant) cultum caeremoniamque affert. Ergo latria est species
<lb/>iustitiae.
<lb/>Praeterea, reddere debitum, actus est iustitiae. Sed latria est cultus Deo debitus;
<lb/>unde exhibet Deo quod ei debetur. Ergo latria est pars iustitiae.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum, ad primam quaestionem, quod quando aliquid commune
<lb/>in multis invenitur, si in aliquo eorum secundum specialem modum inveniatur,
<lb/>habet etiam nomen speciale, sicut nasus curvus dicitur simus. Similiter cum
<lb/>obsequium diversis possit exhiberi, speciali quodam et supremo modo Deo
<lb/>debetur, quia in eo est suprema ratio maiestatis et dominii; et ideo servitium vel
<lb/>obsequium quod ei debetur, speciali nomine nominatur et dicitur latria. Hoc
<lb/>autem nomen tripliciter sumitur: quandoque enim pro eo quod Deo in obsequium
<lb/>exhibetur, sicut sacrificium, genuflexiones, et huiusmodi; quandoque
<lb/>autem pro ipsa exhibitione; quandoque vero pro habitu quo exhibetur obsequium;
<lb/>et primo modo latria non est virtus, sed materia virtutis; secundo modo
<lb/>est actus virtutis.
<lb/>Tertio modo est virtus; et nominatur haec virtus quatuor nominibus: dicitur enim
<lb/>«pietas» quantum ad effectum devotionis, quod primum occurrit. Dicitur etiam
<lb/>«theosebia», idest divinus cultus vel «eusebia», idest bonus cultus, quantum ad
<lb/>intentionem attentam; illud enim coli dicitur cui studiose intenditur, sicut ager
<lb/>vel animus, vel quidquid aliud. Dicitur etiam «latria», idest servitus, quantum ad
<lb/>opera quae exhibentur in recognitionem dominii quod Deo competit ex iure
<lb/>creationis. Dicitur etiam «religio» quantum ad determinationem operum ad
<lb/>quae homo se obligando in cultum Dei determinat. Quibus tamen nominibus una
<lb/>et eadem virtus nominatur secundum diversa quae ad ipsa concurrunt.
<lb/>AD OBIECTA
<lb/>Ad primum ergo dicendum, quod secundum Philosophum in principio Metaph.,
<lb/>liber est qui sui causa est; unde servus dicitur qui causa alterius est, et servitium
<lb/>quod causa alterius agitur. Sed alterius causa agi est dupliciter: vel sicut
<lb/>finis, sicut servus non lucratur sibi sed domino: vel sicut moventis, sicut servus
<lb/>non proprio motu, sed motus sicut instrumentum domini, operatur. Servitium
<pb n="vol. 5, p. 504"/>
<lb/>ergo quantum ad hoc secundum tollit libertatem voluntatis, et per consequens
<lb/>virtutem; sed quantum ad primum non, quia homo potest propter alterum operari
<lb/>quod ei debet, etiam propria voluntate; et secundum hoc latria dicitur
<lb/>servitus.
<lb/>Ad secundum dicendum, quod quamvis virtus habeat quod sit virtus ex actu
<lb/>interiori, scilicet ex electione; tamen quod sit determinata virtus, habet ex actu
<lb/>exteriori: quia nostra electio determinatur per actum exteriorem qui elicitur,
<lb/>secundum quem attingit virtus proprium obiectum, vel materiam, ex quo specificatur
<lb/>actus vel habitus; ideo virtutes quaedam habent actus exteriores, non
<lb/>solum interiores, sicut patet de fortitudine et iustitia.
<lb/>Ad tertium dicendum, quod revereri, inquantum huiusmodi, est actus timoris;
<lb/>sed exhibere reverentiam, inquantum est Deo debitum, est proprie latriae; unde
<lb/>non sequitur idem esse latriam et timoris donum; sicut etiam pugnare viriliter
<lb/>est actus fortitudinis, inquantum huiusmodi; sed pugnare in acie regis inquantum
<lb/>miles, hoc debet ei propter feudum quod tenet ab eo; et est actus iustitiae.
<lb/>Ad quartum dicendum, quod pietas, inquantum est donum, consistit in quadam
<lb/>benevolentia supra modum humanum ad omnes: sed pietas secundum quod hic
<lb/>accipitur, consistit in quadam devotione ad Deum, cui latria exhibetur; et hoc
<lb/>infra in tractatu de donis melius patebit.
<lb/><hi rend="bold">Solutio II</hi>
<lb/>Ad secundam quaestionem dicendum, quod aliqua virtus dicitur generalis quatuor
<lb/>modis. Uno modo quia praedicatur de qualibet virtute, sicut iustitia legalis,
<lb/>quae convertitur cum virtute, et est idem subiecto, ratione differens, ut dicit
<lb/>Philosophus: et sic dicitur generalis quantum ad suam essentiam.
<lb/>Secundo modo dicitur generalis, inquantum ab ea dependent aliae virtutes participantes
<lb/>eius actum; et hoc modo prudentia generalis dicitur, quia ex ea
<lb/>omnes aliae virtutes morales rectitudinem electionis participant, et sic actus
<lb/>eius immiscetur actibus omnium aliarum virtutum: nihilominus ipsa in se est
<lb/>specialis secundum quod habet specialem rationem obiecti, scilicet eligibile ad
<lb/>opus. Tertio modo dicitur generalis, inquantum operatur circa actus omnium
<lb/>virtutum, ita quod omnes cedunt ei pro materia; sicut magnanimitas, quae operatur
<lb/>magna in omnibus virtutibus, ut dicitur 4 Ethic.; et tamen in se specialis
<lb/>virtus est, quia rationem specialem obiecti in omnibus attendit, scilicet
<lb/>dignum magno honore. Quarto dicitur aliqua virtus generalis, inquantum ad
<lb/>eam concurrunt diversae virtutes, quia scilicet actus eius praeexigit actus multarum
<lb/>virtutum; sicut etiam ad magnanimitatem praeexiguntur aliae virtutes,
<lb/>quia nullus potest dignificari magnis nisi virtuosus sit.
<lb/>Prima ergo generalitas, est quasi universalis; secunda quasi causae dantis
<lb/>esse; tertia quasi moventis per imperium; quarta quasi totius integralis comprehendentis
<lb/>multa.
<pb n="vol. 5, p. 506"/>
<lb/>Sic ergo dicendum est, quod latria in se considerata est specialis virtus, quia
<lb/>habet specialem rationem obiecti et actus, scilicet ut exhibeatur aliquid Deo in
<lb/>recognitionem servitutis, sicut feudatarius aliquid reddit domino suo in recognitionem
<lb/>dominii: unde actum et obiectum habet formaliter unum et specialem
<lb/>quantum ad praedictam rationem; quamvis materialiter sint multi actus et
<lb/>multa obiecta. Potest autem dici generalis quantum ad duos ultimos modos.
<lb/>Potest enim uti actibus aliarum virtutum materialiter sub praedicta ratione proprii
<lb/>obiecti; et iterum ad actum eius praeexiguntur multae virtutes aliae, sicut
<lb/>fides quae ostendit cui exhibenda sit latria, et caritas, quae afficit ad eum cui
<lb/>exhibenda est; et sic possunt multae aliae concurrere. Quamvis autem utatur
<lb/>materialiter actibus aliarum virtutum sub ratione proprii actus, tamen utitur
<lb/>quibusdam actibus qui non sunt proprii alicuius alterius virtutis elicitive, sicut
<lb/>offerre sacrificia, facere protestationes, et huiusmodi: nisi forte sicut imperantur
<lb/>a caritate et ostenduntur a fide, non autem eliciuntur; et isti videntur proprie
<lb/>actus esse latriae.
<lb/>AD OBIECTA
<lb/>Ad primum ergo dicendum, quod offerre sacrificia est tantum de illis quae pertinent
<lb/>ad latriam elicitive; unde hoc quod dicitur, omne opus quo Deo iungimur,
<lb/>esse sacrificium, est metaphorice dictum; inquantum Deum placabilem reddit,
<lb/>ad quod sacrificium offertur.
<lb/>Ad secundum dicendum, quod aliud est Deo servire, et aliud exhibere aliquid in
<lb/>recognitionem servitutis: primum enim omnis virtutis commune est; secundum
<lb/>autem proprium est latriae; unde latria includit servitium in ratione sui obiecti;
<lb/>et propter hoc per se inest ei, et a serviendo nominatur: aliis autem virtutibus
<lb/>accidit, et non pertinet ad proprias rationes ipsarum.
<lb/>Ad tertium dicendum, quod secundum quod actus aliarum virtutum in gloriam
<lb/>Dei fiunt, sic materialiter assumuntur a latria, ut dictum est.
<lb/><hi rend="bold">Solutio III</hi>
<lb/>Ad tertiam quaestionem dicendum, quod virtutes theologicae dicuntur proprie
<lb/>illae quae habent Deum pro obiecto et fine; unde nulla virtus theologica habet
<lb/>actum circa rem creatam proprie loquendo: caritas enim nihil in homine diligit
<lb/>nisi Deum. Obiectum autem circa quod agit latria est id quod reddit Deo in
<lb/>recognitionem servitutis, quod non est Deus; unde non est virtus theologica,
<lb/>sed ad cardinales reducitur.
<lb/>AD OBIECTA
<lb/>Ad primum ergo dicendum, quod Deus dicitur coli fide, spe, et caritate, non
<lb/>quasi cultus eliciatur his virtutibus, sed quia dictae virtutes ordinant ad cultum,
<lb/>vel etiam quia actus dictarum virtutum materialiter cedunt in cultum modo
<lb/>praedicto.
<pb n="vol. 5, p. 508"/>
<lb/>Ad secundum dicendum, quod cum dicitur, colo vel adoro Deum, quamvis actus
<lb/>videatur transire in Deum sicut in obiectum, transit tamen in rem aliam sicut in
<lb/>obiectum, et in Deum sicut in finem: quia colere Deum est aliquid exhibere Deo
<lb/>in protestationem servitutis.
<lb/>Ad tertium dicendum, quod superfluum et diminutum, inter quae media virtus
<lb/>moralis, non attenditur secundum quantitatem absolutam, sed in comparatione
<lb/>ad rationem rectam; ut scilicet fiat aliquid, secundum quod debet quantum ad
<lb/>omnes circumstantias. Unde contingit quod quantum ad aliquam circumstantiam
<lb/>virtus aliqua ponit in maximo, sicut magnanimitas, quae est circa maximos
<lb/>honores, et magnificentia, quae est circa maximos sumptus. Unde et in
<lb/>latria superfluum est non quod Deus colatur nimis, sed quantum ad has circumstantias;
<lb/>exhibere cultum latriae cui non debet cultus exhiberi, et sic est idolatria;
<lb/>vel quando non debet, et sic est superstitio, quae est religio supra modum
<lb/>observata.
<lb/><hi rend="bold">Solutio IV</hi>
<lb/>Ad quartam quaestionem dicendum, quod secundum Philosophum,
<lb/>iustitia, secundum quod est specialis virtus, consistit in bonis quibus homines
<lb/>sibi invicem communicant in vita ista, sicut sunt pecunia, honores, et huiusmodi,
<lb/>secundum quod unus alteri huiusmodi communicare potest: in quibus iudex
<lb/>secundum legem aequalitatem constituit, ut unusquisque habeat quod sibi debetur,
<lb/>non plus nec minus: et in hac aequalitate consistit iustitia; unde iustitia sic
<lb/>accepta, ut ipse dicit, non est nisi in illis qui nati sunt regulari eadem lege, et
<lb/>sub eodem principe esse, et aequaliter principari.
<lb/>Unde secundum ipsum, talis iustitia non est domini ad servum, nec patris ad
<lb/>filium: quia servus et filius res eorum sunt; unde non est ad eos iustitia, sicut
<lb/>nec ad seipsum: tamen est ibi quidam modus iustitiae, secundum quod dominus
<lb/>reddit servo quod sibi debetur, vel e converso; quod appellatur iustum dominatum:
<lb/>et hoc modo se habet ad iustitiam latria, quia consistit in hoc quod reddit
<lb/>Deo quod sibi debetur; unde reducitur ad iustitiam non quasi species ad genus,
<lb/>sed sicut virtus annexa ad principalem, quae participat modum principalis.
<lb/>AD OBIECTA
<lb/>Et per hoc patet responsio ad duo prima, quae secundum istam viam procedunt.
<lb/>Ad tertium autem dicendum, quod praedictus modus iustitiae, qui est filii ad
<lb/>patrem, et hominis ad Deum, non requirit aequalitatem ut exhibeatur secundum
<lb/>dignitatem eius cui exhibetur, sed secundum possibilitatem reddentis; unde dicit
<lb/>Philosophus, quod non in omnibus reddendum est quod est
<lb/>secundum dignitatem, quemadmodum in his qui ad deos et parentes honoribus:
<lb/>nullus enim secundum dignitatem alteri retribuit. Secundum potentiam autem
<lb/>famulans iustus esse videtur.
<pb n="vol. 5, p. 510"/>
<lb/>ARTICULUS 2
<lb/><hi rend="bold">Utrum humanitati Christi exhibenda sit latria</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod humanitati Christi non sit latria exhibenda. Dicitur enim in
<lb/>Glossa super illud Psalm. 98: «Adorate scabellum pedum eius: caro Christi
<lb/>non est adoranda illa adoratione latriae quae soli Deo debetur».
<lb/>2. Praeterea, ea quae ad naturam pertinent in Christo distincta sunt. Sed reverentia
<lb/>non solum debetur personae. Sed naturae. Cum igitur natura humana sit
<lb/>alia a divina, alia sibi debetur reverentia: ergo non debetur sibi latria, quae
<lb/>tantum Deo debetur.
<lb/>3. Praeterea, sicut dictum est, latria exhibetur Deo, inquantum est ipse
<lb/>Dominus per creationem. Sed creare non convenit humanitati Christi. Ergo non
<lb/>est ei exhibenda latria.
<lb/>SED CONTRA, «Sicut anima rationalis et caro unus est homo, ita Deus et homo
<lb/>unus est Christus». Sed eadem reverentia exhibetur animae
<lb/>hominis et carni eius. Ergo eadem reverentia exhibenda est Filio Dei et humanitati
<lb/>assumptae; et sic adoranda est latria.
<lb/>Praeterea, hoc idem patet per auctoritates et exempla in littera posita.
<lb/><hi rend="bold">Quaestiuncula II</hi>
<lb/>1. Ulterius. VIDETUR, quod nec imaginibus Christi sit exhibendus cultus latriae.
<lb/>Exod. 20, 4: «Non facies tibi sculptile neque ullam similitudinem». Ergo multo
<lb/>minus licet adorare imaginem Christi.
<lb/>2. Praeterea, de nullo alio irridentur in scripturis idolatrae, nisi quia opera
<lb/>manuum suarum adoraverunt, quibus ipsi facientes meliores erant. Sed similiter
<lb/>imagines quas Ecclesia adorat, sunt opera manuum hominum. Ergo videtur
<lb/>in similem derisionem incidere.
<lb/>3. Praeterea, in cultu divino non sunt exhibenda nisi ea quae per legem Dei
<lb/>determinantur. Sed non invenitur in sacris Scripturis institutum de imaginum
<lb/>adoratione. Ergo videtur nimis praesumptuosum fuisse imaginum adorationem
<lb/>inducere.
<lb/>SED CONTRA, imago, inquantum huiusmodi, ducit in imaginatum. Sed imaginatum
<lb/>harum imaginum quas adoramus, est Christus, qui est adorandus adoratione
<lb/>latriae. Ergo et imago eius.
<lb/>Praeterea, Basilius
<lb/>dicit, quod honor imaginis ad prototypum refertur, idest ad principalem figuram,
<lb/>scilicet ad imaginatum. Ergo idem honor utrique exhibendus est, et sic
<lb/>idem quod prius.
<pb n="vol. 5, p. 512"/>
<lb/><hi rend="bold">Quaestiuncula III</hi>
<lb/>1. Ulterius. VIDETUR, quod beatae Virgini sit latria exhibenda. Quia
<lb/>Damascenus dicit, quod honor matris refertur ad filium. Si ergo filius latria est
<lb/>adorandus, similiter et mater.
<lb/>2. Praeterea, de ipsa cantatur: «Secumque faciet matrem participem Patris
<lb/>Imperii»; et ab omnibus dicitur Domina mundi, et Regina Angelorum. Sed Deo
<lb/>exhibetur latria, inquantum est Dominus et Rex. Ergo et Virgini matri oportet
<lb/>latriam exhiberi.
<lb/>3. Praeterea, Augustinus probat quod corpus
<lb/>Virginis non est incineratum, quia est eiusdem naturae cum corpore Filii, quod
<lb/>ex suo sumptum est. Ergo si corpus Filii est adorandum adoratione latriae,
<lb/>videtur quod similiter mater.
<lb/>SED CONTRA, beata Virgo est pura creatura. Sed latria soli Creatori debetur.
<lb/>Ergo ei non debetur latria.
<lb/>Praeterea, ipsa adorat Deum latria. Sed non est eiusdem latriam exhibere et
<lb/>recipere; sicut nec creari et creare. Ergo latria non est exhibenda beatae
<lb/>Virgini.
<lb/><hi rend="bold">Quaestiuncula IV</hi>
<lb/>1. Ulterius. VIDETUR, quod non sit exhibenda cruci. Sicut enim secundum humanitatem
<lb/>passus est in cruce, ita secundum Divinitatem caelum est sedes eius.
<lb/>Sed caelum propter hoc non est adorandum latria. Ergo multo minus crux, cum
<lb/>latria debeatur Christo ratione Divinitatis, non ratione humanitatis.
<lb/>2. Praeterea, res inanimata indignior est homine. Sed honor latriae non est
<lb/>exhibendus ab homine nisi ei qui est supra hominem. Ergo crux non debet
<lb/>latria adorari.
<lb/>3. Praeterea, maiorem affinitatem habet ad Christum beata Virgo quam crux
<lb/>eius. Sed Virgo non adoratur latria. Ergo multo minus crux.
<lb/>SED CONTRA, reliquiae aliorum sanctorum honorantur eodem honore quo ipsi
<lb/>sancti. Sed crux est de reliquiis Christi. Ergo est adoranda latria sicut Christus.
<lb/>Praeterea, crux est imago Christi crucifixi. Sed imago crucifixi Christi est adoranda
<lb/>latria. Ergo et crux.
<lb/><hi rend="bold">Quaestiuncula V</hi>
<lb/>1. Ulterius. Quaeritur, utrum viris sanctis sit exibendus honor latriae, et videtur
<lb/>quod sic. Quia latria exhibetur Deo ratione Divinitatis. Sed sancti participatione
<lb/>dicuntur dii. Ergo eis debet latria exhiberi.
<lb/>2. Praeterea, imago impressa divinitus est nobilior quam quae facta est humanitus.
<lb/>Sed imagines Dei quas homo fecit, adorantur latria. Ergo multo fortius
<lb/>viri sancti, in quibus Deus suam imaginem impressit, et reformavit.
<pb n="vol. 5, p. 514"/>
<lb/>3. Praeterea, Abraham, ut legitur Gen. 18, tres viros, qui Angeli erant, ut dicit
<lb/>Augustinus, adoravit adoratione latriae. Ergo videtur quod
<lb/>et aliis sanctis latria exhiberi possit.
<lb/>SED CONTRA est quod legitur Act. 14 de Paulo et Barnaba: qui prohibuerunt
<lb/>illos qui eis sacrificare volebant: et in Esther 13, legitur de Mardochaeo quod
<lb/>noluit adorare Aman, ne honorem Dei videretur transferre ad homines.
<lb/><hi rend="bold">Quaestiuncula VI</hi>
<lb/>1. Ulterius. VIDETUR quod sine peccato alicui creaturae possit latria exhiberi.
<lb/>Legitur enim Apoc. ult., quod Ioannes voluit Angelum adorare, et prohibitus est
<lb/>ab eo. Non autem prohibuisset, si eum dulia adorare voluisset, quia haec
<lb/>Angelis sanctis debetur. Ergo volebat eum adorare latria: et ita hoc potest fieri
<lb/>sine peccato, ut videtur.
<lb/>2. Praeterea, opus secundum intentionem iudicatur. Sed aliquis adorans
<lb/>Angelum, qui in forma Christi apparet, habet intentionem bonam, credens
<lb/>ipsum esse Christum. Ergo adorando non peccat.
<lb/>3. Praeterea, aliquis adorat hostiam non consecratam adoratione latriae, credens
<lb/>ipsam esse consecratam; et non peccat, quia ignorantia facti excusat eum; sed tamen
<lb/>idolatria est; quia Decretalis
<lb/>dicit, quod sacerdos qui non consecrat, et fingit se consecrare, facit populum idolatrare.
<lb/>Ergo videtur quod homo possit creaturae latriam exhibere sine peccato.
<lb/>SED CONTRA, si aliquis hoc quod debet temporali domino in recognitionem
<lb/>dominii, alteri exhiberet, reus esset infidelitatis apud ipsum. Ergo multo
<lb/>amplius peccat, si cultum Deo debitum creaturae impendat.
<lb/><hi rend="bold">Quaestiuncula VII</hi>
<lb/>1. Ulterius. VIDETUR quod si creaturae exhibeatur, univoce dicatur cum ea quae
<lb/>exhibetur Deo. Materia enim non diversificat speciem. Sed cultus exhibitus Deo
<lb/>et creaturae non differt, ut videtur, nisi materialiter. Ergo non differt secundum
<lb/>speciem, et ita dicitur univoce.
<lb/>2. Praeterea, beatitudo univoce dicitur, quamvis a quibusdam quaeratur ubi est,
<lb/>scilicet in Deo, a quibusdam ubi non est, scilicet in divitiis. Igitur similiter latria
<lb/>dicetur univoce, sive exhibeatur cui est exhibenda, sive cui non est exhibenda.
<lb/>3. Praeterea, omnis cultus Deo debitus est latria. Sed idolatria est cultus Deo
<lb/>debitus, idolo exhibitus. Ergo est latria; et sic idem quod prius.
<lb/>SED CONTRA, idem univoce sumptum non potest esse virtus et vitium. Sed latria
<lb/>quae Deo exhibetur, est virtus; quae autem creaturae, est vitium. Ergo non dicitur
<lb/>univoce.
<lb/>Praeterea, Deus non univoce dicitur de Deo vero et idolo. Sed uterque movetur ex
<lb/>Divinitate eius cui latriam exhibet. Ergo videtur quod nec latria univoce dicatur.
<pb n="vol. 5, p. 516"/>
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum, ad primam quaestionem, quod duplex est modus quod
<lb/>aliquid honoratur: aliquid enim honoratur ratione sui, et ratione alterius.
<lb/>Secundum Philosophum enim in 1 Ethic. laus et honor in hoc differunt
<lb/>quod laus debetur alicui propter bonitatem quam habet ex ordine ad alterum, ut
<lb/>quando facit actum congruentem fini; honor autem debetur alicui propter bonitatem
<lb/>quam habet secundum se. Unde, secundum ipsum, laus debetur homini
<lb/>propter actus virtutum, qui ordinantur ad felicitatem; honor autem debetur Deo
<lb/>et divinis; unde sicut laus non debetur nisi actui, vel agenti qui est dominus
<lb/>actus, quasi per electionem agens; ita etiam nec honor; quamvis etiam honor
<lb/>ita debeatur actui sicut laus, sed magis agenti. Ergo ratione sui honoratur illud
<lb/>cuius est per electionem agere, sed ratione alterius honoratur quod de ratione
<lb/>honorati est; unde parti hominis secundum se consideratae non debetur honor
<lb/>nisi ratione alterius. Id autem cuius est agere, persona est, vel suppositum:
<lb/>quia actus sunt individuorum.
<lb/>Unde quantum ad primum modum honoris non debetur humanitati Christi
<lb/>honor separatim a persona divina; sed in ipsa et cum ipsa adoratur, sicut
<lb/>manus cum homine; et ideo secundum hoc debetur sibi honor latriae. Quantum
<lb/>autem ad secundum modum honoris, qui partibus et etiam rebus inanimatis
<lb/>exhibetur, debetur sibi per se reverentia et honor; et ideo non debetur sibi
<lb/>latria, sed dulia excellens, propter singularem modum dignitatis quem habet ex
<lb/>unione ad verbum.
<lb/>Patet ergo quod honor quo honoratur aliquid ratione sui, ad humanitatem
<lb/>Christi non pertinet ut per se consideratam, sed solum ut honoratur uno honore
<lb/>cum supposito in quo est; et sic debetur ei latria; sed honor qui debetur ei
<lb/>ratione alterius, pertinet ad eam etiam in se consideratam; et sic debetur ei
<lb/>dulia. Et quia secundum primum modum magis proprie dicitur aliquid honorari
<lb/>quam secundum secundum modum; ideo magis proprie dicitur quod humanitas
<lb/>Christi adoretur latria quam dulia, et hoc secundum secundam opinionem; sed
<lb/>secundum primam opinionem magis proprie diceretur, quod sit adoranda dulia;
<lb/>quia prima opinio ponit humanitati aliud suppositum agens praeter suppositum
<lb/>aeternum, cui debetur latria.
<lb/>AD OBIECTA
<lb/>Ad primum ergo dicendum, quod humanitas potest considerari dupliciter. Vel
<lb/>prout intelligitur non coniuncta Verbo; et sic non debetur sibi latria, sed haec
<lb/>consideratio est in intellectu tantum. Vel prout intelligitur unita Verbo; et sic
<lb/>potest honorari honore uno cum Verbo, et sic debetur ei latria; vel alio, et sic
<lb/>debetur ei dulia: et sic loquitur praedicta Glossa.
<pb n="vol. 5, p. 518"/>
<lb/>Ad secundum dicendum, quod honor non debetur alicui ratione sui, nisi personae;
<lb/>unde ratio procedit ex falsis.
<lb/>Ad tertium dicendum, quod quamvis creare non sit humanitatis Christi, est
<lb/>tamen personae Verbi, cum qua simul adoratur.
<lb/><hi rend="bold">Solutio II</hi>
<lb/>Ad secundam quaestionem dicendum, quod imago potest dupliciter considerari,
<lb/>vel secundum quod est res quaedam, et sic nullus honor ei debetur (sicut nec
<lb/>alii lapidi vel ligno); vel secundum quod est imago. Et quia idem motus est in
<lb/>imaginem inquantum est imago, et in imaginatum; ideo unus honor debetur
<lb/>imagini et ei cuius est imago; et ideo cum Christus adoretur latria, similiter et
<lb/>eius imago.
<lb/>AD OBIECTA
<lb/>Ad primum ergo dicendum, quod ante Incarnationem Christi, cum Deus incorporeus
<lb/>esset, non poterat ei imago poni, sicut dicitur Isai. 40; et ideo prohibitum
<lb/>est in veteri lege ne imagines fierent ad adorandum; et praecipue quia
<lb/>proni erant ad idolatriam ex hoc quod totus mundus idolatriae insistebat. Sed
<lb/>postquam Deus factus est homo, potest habere imaginem, cum habeat ratione
<lb/>humanitatis assumptae, quae simul cum eo adoratur, figuram corporalem; et
<lb/>ideo permissum est in nova lege imagines fieri.
<lb/>Ad secundum dicendum, quod idolatrae credebant in ipsis imaginibus aliquod
<lb/>numen esse, quod ex vi syllabarum ipsis imaginibus acquireretur, sub quibus
<lb/>fiebant imagines; sicut Hermes dixit, quod datum hominibus erat facere deos,
<lb/>ut Augustinus narrat, de civ. Dei. Unde deserviebant imaginibus non
<lb/>solum ut imaginibus, sed ut rebus, et praeterea non solum ut imaginibus Dei,
<lb/>sed ut imaginibus creaturarum, solis aut lunae. Unde patet quod non est simile.
<lb/>Ad tertium dicendum, quod Apostoli multa tradiderunt quae scripta non sunt in
<lb/>canone, inter quae unum est de usu imaginum; unde Damascenus dicit,
<lb/>quod Lucas depinxit imaginem Christi et beatae Virginis, et
<lb/>Christus suam imaginem Abagaro Regi direxit, ut dicitur in Ecclesiastica historia.
<lb/>Fuit autem triplex ratio institutionis imaginum in Ecclesia. Primo
<lb/>ad instructionem rudium, qui eis quasi quibusdam libris edocentur. Secundo ut
<lb/>Incarnationis mysterium et sanctorum exempla magis in memoria essent, dum
<lb/>quotidie oculis repraesentantur. Tertio ad excitandum devotionis affectum qui
<lb/>ex visis efficacius incitatur quam ex auditis.
<pb n="vol. 5, p. 520"/>
<lb/><hi rend="bold">Solutio III</hi>
<lb/>Ad tertiam quaestionem dicendum, quod cum beata Virgo sit per se quaedam
<lb/>persona agens, ei debetur honor per se: unde alia adoratione adoratur quam
<lb/>Filius eius; unde non potest adorari latria, sed dulia. Quia tamen non solum
<lb/>honoratur ratione sui, sed etiam ratione Filii, ut mater Dei; ideo inquantum
<lb/>pertinet ad Christum, honoratur hyperdulia.
<lb/>AD OBIECTA
<lb/>Ad primum dicendum, quod honor matris refertur ad filium, non sicut ad
<lb/>subiectum, scilicet ut sit unus motus in matrem et in filium, sicut est in imaginibus,
<lb/>sed refertur in filium sicut in finem, quia propter filium mater honoratur.
<lb/>Ad secundum dicendum, quod Deus est Dominus et Rex quasi Creator, sed
<lb/>Virgo non est creatrix, sed quasi Creatoris mater; unde non oportet quod latria
<lb/>adoretur.
<lb/>Ad tertium dicendum, quod incorruptio quae opponitur incinerationi, debetur
<lb/>Christo etiam ratione carnis quam assumpsit de Virgine, non autem latria; et
<lb/>ideo non est similis ratio.
<lb/><hi rend="bold">Solutio IV</hi>
<lb/>Ad quartam quaestionem dicendum, quod crux Christi, etiam ipsa in qua
<lb/>Christus pependit, potest dupliciter considerari; vel inquantum crucifixi imago,
<lb/>et sic adoratur eadem adoratione sicut crucifixus, scilicet latria; unde eam
<lb/>alloquimur sicut crucifixum, dicentes: «O crux ave spes unica»:
<lb/>vel inquantum est res quaedam, et sic
<lb/>cum non pertineat ad personam Verbi sicut pars eius, non potest eadem adoratione
<lb/>adorari cum Verbo, sed adoratur inquantum est res quaedam Christi
<lb/>ratione ipsius, hyperdulia; sed aliae cruces non adorantur nisi ut imago; et
<lb/>ideo adorantur tantum latria.
<lb/>AD OBIECTA
<lb/>Ad primum ergo dicendum, quod quamvis caelum sit sedes Dei, non tamen unitum
<lb/>est Deo in persona, sicut caro Christi; unde caelum nec latria nec hyperdulia
<lb/>honoratur, nec etiam dulia, cum non sit res viva; sed humanitas Christi vel
<lb/>latria vel hyperdulia adoratur, et similiter ea quae ad humanitatem Christi referuntur,
<lb/>ut crux, et vestis et huiusmodi.
<lb/>Ad secundum dicendum, quod crux, inquantum est res quaedam in se considerata,
<lb/>est indignior homine, nec ratione sui adoratur; sed ratione alterius qui in
<lb/>ea crucifixus est.
<lb/>Ad tertium dicendum, quod si consideretur honor qui exhibetur cruci inquantum
<lb/>est res quaedam, ratione Christi, non est tantus quantus ille qui exhibetur
<lb/>Virgini; sed cruci exhibetur quidam honor, inquantum est imago, qui non exhibetur
<lb/>matri.
<pb n="vol. 5, p. 522"/>
<lb/><hi rend="bold">Solutio V</hi>
<lb/>Ad quintam quaestionem dicendum, quod Deus est principium et finis omnium;
<lb/>et inquantum est principium, adoramus eum latria: inquantum vero finis ultimus,
<lb/>fruimur eo. In redeundo autem ad ipsum iuvamur per alias creaturas
<lb/>rationales, scilicet Angelos et homines; et ideo, quamvis solo Deo fruendum sit,
<lb/>tamen possumus frui homine in Deo, sicut dicit Apostolus, et
<lb/>Augustinus. Sed in exeundo ab ipso sicut a
<lb/>principio creante, non iuvamur per aliquam creaturam, quia immediate creavit
<lb/>nos; et ideo honor latriae est sibi soli exhibendus, non alicui in ipso, quantumcumque
<lb/>sit in participatione suae bonitatis, nisi honoretur uno honore cum eo,
<lb/>sicut caro Christi, et imagines.
<lb/>AD OBIECTA
<lb/>Ad primum ergo dicendum, quod viri sancti per participationem illam non efficiuntur
<lb/>primum principium nostri esse; et ideo non debetur eis latria.
<lb/>Ad secundum dicendum, quod homines sunt imagines Dei per participationem
<lb/>suae bonitatis, facientem expressam similitudinem, et hoc dat rei bonitatem in
<lb/>se; et ideo ratione huius est res ipsa secundum se honoranda. Sed imagines pictae
<lb/>non sunt imagines per similitudinem in natura, sed per institutionem ad
<lb/>significandum; unde et ex hoc non acquiritur eis nisi honor relatus ad alterum.
<lb/>Ad tertium dicendum, quod Angeli illi non apparuerunt Abrahae in propria
<lb/>natura, sed in quibusdam corporibus quasi imaginibus assumptis; unde inquantum
<lb/>erant imagines repraesentantes Trinitatem, poterant adorari latria; non
<lb/>autem inquantum repraesentabant Angelos ipsos.
<lb/><hi rend="bold">Solutio VI</hi>
<lb/>Ad sextam quaestionem dicendum, quod cum creaturae non sit exhibenda latria,
<lb/>si exhibetur ei, est exhiberi eam cui non est exhibenda: et hoc facit vitium contrarium
<lb/>latriae sicut superfluum medio: unde sine peccato fieri non potest.
<lb/>AD OBIECTA
<lb/>Ad primum ergo dicendum, quod Ioannes volebat adorare Angelum dulia, sed
<lb/>prohibitus fuit propter tria. Primo ad ostendendum dignitatem ipsius Ioannis,
<lb/>qui multis Angelis dignior fuit; secundo ad evitandum speciem idolatriae; tertio
<lb/>ad ostendendum exaltationem humanae naturae super Angelos in homine
<lb/>assumpto.
<lb/>Ad secundum dicendum, quod qui adorat hostiam non consecratam, adorare
<lb/>eam oportet cum conditione, scilicet si est consecrata. Non tamen oportet quod
<lb/>haec conditio semper sit actu explicita, sed sufficit quod habitu teneat illam;
<lb/>unde non peccat adorans eam, quia non adorat puram creaturam, sed Christum
<lb/>secundum intentionem suam. Sacerdos autem, quantum in se est, facit populum
<lb/>idolatrare, quia offert ei puram creaturam ad adorandum.
<pb n="vol. 5, p. 524"/>
<lb/>Ad tertium dicendum, quod non potest diabolus in specie Christi apparens sine
<lb/>peccato adorari, nisi sit conditio actu explicita: non enim sufficit solo habitu:
<lb/>quia ipsa novitas rei insolitae, considerationem et attentionem requirit; sicut
<lb/>dicitur de beata Virgine Luc. 1, quod cogitabat qualis esset illa salutatio.
<lb/><hi rend="bold">Solutio VII</hi>
<lb/>Ad septimam quaestionem dicendum, quod quandocumque aliquod nomen
<lb/>imponitur alicui actui vel accidenti secundum quod determinatur ad aliquod
<lb/>unum, non potest dici de alio nisi improprie vel metaphorice: sicut simitas
<lb/>imponitur curvitati nasi; unde non potest dici, quod crux sit simum, vel lignum
<lb/>quod est curvum, nisi metaphorice. Similiter cum latria sit nomen impositum
<lb/>servituti divinae, non potest quaecumque alia servitus alteri exhibita dici latria
<lb/>nisi improprie vel metaphorice; unde latria non dicitur univoce de cultu Dei
<lb/>veri et de idolatria.
<lb/>AD OBIECTA
<lb/>Ad primum ergo dicendum, quod materia quae includitur in ratione speciei,
<lb/>bene diversificat speciem, et impedit univocationem, sicut patet in exemplo
<lb/>posito de curvitate nasi; et ita est in proposito.
<lb/>Ad secundum dicendum, quod hoc nomen «beatitudo» significat aliquid propter
<lb/>quod omnia alia sunt eligenda, et ipsum propter se tantum eligatur omnis boni
<lb/>sufficientiam habens, sine hoc quod concernat aliquam materiam; et ideo semper
<lb/>remanet beatitudo univoce dicta, quamvis in diversis rebus
<lb/>quaeratur. Sed non est sic in proposito, quia nomen latriae materiam concernit.
<lb/>Ad tertium dicendum, quod cum dicitur, quod idolatria sit cultus Deo debitus
<lb/>idolo exhibitus, hoc quod dicitur, idolo exhibitus, diminuit de ratione praecedenti;
<lb/>unde non sequitur: ergo est latria: sicut aratio dicitur scissio quae debetur
<lb/>terrae: si quis autem vomere scindit aquam, illa scissio est terrae debita,
<lb/>non tamen dicitur aratio nisi aequivoce.
<lb/>ARTICULUS 3
<lb/><hi rend="bold">Utrum latria debeatur Deo ratione potentiae,</hi>
<lb/><hi rend="bold">an sapientiae ac bonitatis</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod latria debeatur Deo ratione potentiae. Servitus enim dominium
<lb/>respicit. Sed Deus dicitur Dominus propter potentiam coercendi subditam creaturam,
<lb/>ut dicit Boetius. Cum igitur latria sit servitus, videtur quod
<lb/>debeatur Deo ratione potentiae.
<pb n="vol. 5, p. 526"/>
<lb/>2. Item, videtur quod ratione sapientiae. Debetur enim Deo latria inquantum
<lb/>est Deus. Sed Deus, secundum Damascenum, dicitur ex hoc
<lb/>quod omnia videt, quod ad sapientiam pertinet. Ergo videtur quod debeatur ei
<lb/>latria ratione sapientiae.
<lb/>3. Item, videtur quod ratione bonitatis. Quia latriam ei exhibemus, inquantum
<lb/>ab ipso sumus. Sed quia bonus est, sumus, ut dicit Augustinus.
<lb/>Ergo latria debetur ei ratione bonitatis.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod alia latria debeatur Patri et alia Filio. Latriam enim
<lb/>dirigit fides. Sed fides alium articulum habet de Patre, et alium de Filio. Ergo
<lb/>alia latria est utrique exhibenda.
<lb/>2. Praeterea, honor, ut dictum est, debetur personae agenti. Sed Pater et Filius
<lb/>sunt duae personae. Ergo duplex honor eis debetur.
<lb/>3. Praeterea, humanitati Christi exhibetur unus honor qui et Verbo. Sed non
<lb/>potest hoc intelligi, ut videtur, ratione naturae: quia naturae distinctae sunt.
<lb/>Ergo intelligitur ratione personae. Sed alia est persona Patris, alia Filii. Ergo
<lb/>et alius honor debetur utrisque.
<lb/>SED CONTRA, remota distinctione personarum, adhuc debetur Deo latria. Ergo
<lb/>debetur ei ratione naturae. Sed natura est una. Ergo et latria est una.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod non debeat Deo exhiberi latria secundum aliquos
<lb/>corporales ritus. Sicut enim dicit Apostolus ad Galat. 4, homines in veteri lege
<lb/>sub elementis huius mundi servientes, erant quasi pueri sub paedagogo positi.
<lb/>Sed, sicut ipse dicit, veniente plenitudine temporis iam non sumus sub paedagogo.
<lb/>Ergo non debemus Deo latriam exhibere secundum corporales actus.
<lb/>2. Praeterea, Ioan. 4, 24, dicitur: «Spiritus est Deus; et eos qui adorant eum, in
<lb/>spiritu et veritate oportet adorare». Ergo non oportet quod eum adoremus corporalibus
<lb/>actibus, vel genuflectendo vel cantando.
<lb/>3. Praeterea, Deus ubique est. Ergo non magis debemus ad orientem adorare
<lb/>quam ad aliam partem.
<lb/>SED CONTRA, nos et spiritum et corpus habemus a Deo. Sed secundum hoc quod
<lb/>ab eo sumus eum adoramus. Ergo et spiritualiter et corporaliter eum debemus
<lb/>adorare.
<pb n="vol. 5, p. 528"/>
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum, ad primam quaestionem, quod latria profitetur servitutem
<lb/>quam debemus Deo, quia fecit nos; unde debetur sibi latria inquantum
<lb/>Creator, secundum quod ipse est finis et origo prima nostri esse; et hoc est
<lb/>quod dicit Glossa super illud Psalm. 7: «Domine Deus meus, in te speravi:
<lb/>Deus per creationem, cui latria debetur». Et quia ipse Creator est, inquantum
<lb/>bonus, sapiens et potens, et secundum omnia huiusmodi; ideo ratione omnium
<lb/>debetur sibi latria, et non secundum unum horum tantum.
<lb/>Unde patet responsio ad obiecta.
<lb/><hi rend="bold">Solutio II</hi>
<lb/>Ad secundam quaestionem dicendum, quod quia Pater et Filius et Spiritus
<lb/>Sanctus sunt unus Creator, ideo debetur eis una latria; cum Deo debeatur latria
<lb/>inquantum Creator.
<lb/>AD OBIECTA
<lb/>Ad primum ergo dicendum, quod fides debetur Deo, inquantum est res cogitabilis:
<lb/>et quia quaecumque secundum rem distinguuntur, possunt seorsim cogitari,
<lb/>sed non convertitur; ideo tres personae, quae sunt tres res diversae, diversos
<lb/>fidei articulos habent: sed omnes tres personae sunt unus Creator: unde et una
<lb/>latria eis debetur.
<lb/>Ad secundum dicendum, quod natura divina est per se subsistens, etiam circumscriptis
<lb/>personis distinctis quas fides supponit; unde agere competit ei et
<lb/>circumscripta distinctione personarum, et per consequens latria.
<lb/>Ad tertium dicendum, quod quamvis duae naturae sint distinctae secundum se,
<lb/>tamen sunt unitae in persona; et quia unus honor debetur divinae naturae et
<lb/>personae; ideo per consequens unus honor debetur divinae naturae et humanae,
<lb/>cui debetur unus honor qui et personae divinae.
<lb/><hi rend="bold">Solutio III</hi>
<lb/>Ad tertiam quaestionem dicendum, quod in nobis est triplex bonum; scilicet spirituale,
<lb/>corporale, et extrinsecum; et quia haec omnia in nobis a Deo sunt, ideo
<lb/>secundum omnia debemus Deo latriam exhibere: et secundum spiritum exhibemus
<lb/>ei debitam dilectionem; secundum corpus prostrationes et cantus; secundum
<lb/>exteriora autem, sacrificia, luminaria, et huiusmodi: quae Deo non propter
<lb/>eius indigentiam exhibemus, sed in recognitionem quod omnia ab ipso habemus:
<lb/>et sicut eum ex omnibus recognoscimus, ita etiam eum ex omnibus honoramus.
<pb n="vol. 5, p. 530"/>
<lb/>AD OBIECTA
<lb/>Ad primum ergo dicendum, quod corporalia erant in veteri lege pure corporalia,
<lb/>quia gratiam non continebant; erant tamen signa spiritualium: sed corporalia
<lb/>quae nos Deo exhibemus, non sunt pure corporalia; sed sunt sacramenta
<lb/>continentia gratiam, et sacramentalia. Unde non est simile de nova et veteri
<lb/>observantia.
<lb/>Ad secundum dicendum, quod quamvis Deus sit spiritus, est tamen Creator corporis;
<lb/>et ideo principaliter ei in spiritu servire debemus; secundario autem in
<lb/>corpore; et ideo etiam vocaliter oramus, ut sibi non solum spiritus, sed etiam
<lb/>lingua carnis obsequatur, ut nos ipsos et alios ad laudem Dei excitemus.
<lb/>Ad tertium dicendum, quod quamvis Deus ubique sit, tamen institutum est ab
<lb/>Ecclesia ut sacrificium Missae ei offeratur versus orientem, propter tria. Primo
<lb/>propter significationem: quia a Deo est nobis mentis illuminatio, sicut lumen
<lb/>corporale ab oriente. Secundo, quia est nobilior pars orbis; et omne quod est
<lb/>nobilius apud nos, Deo debemus. Tertio, propter opera quaedam notabilia
<lb/>ipsius in oriente: quia ipse movet caelum, cuius motus ab oriente incipit; ipse
<lb/>etiam paradisum in oriente constituit; ipse etiam ab oriente ad iudicium veniet,
<lb/>sicut ad orientem ascendit.
<pb n="vol. 5, p. 532"/>
<lb/><hi rend="bold">QUAESTIO 2</hi>
<lb/>Deinde quaeritur de dulia; et circa hoc quaeruntur tria: 1. Quid sit; 2. Utrum
<lb/>habeat diversas species; 3. Cui debeatur.
<lb/>ARTICULUS 1
<lb/><hi rend="bold">Utrum latria et dulia sint idem</hi>
<lb/><hi rend="bold">Ad primum sic proceditur.</hi>
<lb/>1. VIDETUR, quod dulia sit idem quod latria. Deo enim non debetur nisi unus
<lb/>honor. Sed debetur ei dulia et latria, sicut dicit Glossa super illud Psalm. 7:
<lb/>«Domine Deus meus, in te speravi. Dominus omnium per potentiam; cui
<lb/>debetur dulia: Deus omnium per creationem, cui debetur latria». Ergo dulia et
<lb/>latria sunt idem.
<lb/>2. Praeterea, eadem virtus caritatis est qua diligitur Deus, et proximus. Sed
<lb/>latria honoratur Deus, dulia proximus. Ergo est eadem virtus.
<lb/>3. Praeterea, differentia secundum materiam non diversificat speciem, ut dicitur
<lb/>10 Metaphys.. Sed honor qui debetur Deo et proximo non differunt
<lb/>nisi secundum materiam. Ergo non sunt diversi in specie; et sic idem quod
<lb/>prius.
<lb/>4. Praeterea, magis et minus non diversificant speciem. Ergo quamvis sit Deus
<lb/>magis honorandus quam proximus, non propter hoc sunt diversae species.
<lb/>SED CONTRA, sapientia et scientia sunt diversa dona: quia unum est de aeternis,
<lb/>alterum de temporalibus. Ergo simili ratione latria et dulia sunt diversae virtutes.
<lb/>Praeterea, habitus distinguuntur per actus, et actus per obiecta. Sed dulia et
<lb/>latria habent diversa obiecta. Ergo sunt diversae virtutes.
<lb/><hi rend="bold">Solutio</hi>
<lb/>Respondeo dicendum, quod honor debetur alicui ratione excellentiae quae in
<lb/>ipso est. Non est autem unius rationis excellentia divina et humana, et ideo non
<lb/>est honor unius rationis. Unde oportet quod latria et dulia differant speciem.
<lb/>AD OBIECTA
<lb/>Ad primum ergo dicendum, quod dulia, quantum ad proprietatem vocabuli,
<lb/>dicit servitutem communiter, cuicumque debeatur: et quia Deo debetur honor
<lb/>vel servitus secundum modum perfectiorem; ideo nomen duliae commune contrahitur
<pb n="vol. 5, p. 534"/>
<lb/>et quodammodo appropriatur ad honorem creaturae, quia non addit
<lb/>aliquam differentiam ad dignitatem pertinentem supra commune; sicut nomen
<lb/>proprium trahitur ad conversum accidentale; conversum autem essentiale proprio
<lb/>nomine dicitur definitio. Et quia in Deo est omnis ratio honoris qui invenitur
<lb/>in creatura, sed non convertitur; ideo latria debetur sibi secundum id quod
<lb/>est sibi proprium; dulia autem secundum id quod est commune sibi et creaturae
<lb/>per analogiam.
<lb/>Ad secundum dicendum, quod obiectum caritatis, cum sit virtus theologica, est
<lb/>bonitas divina, quae eadem est, sive in se, sive in altero consideretur; et ideo
<lb/>dilectio Dei et proximi ad unam virtutem pertinent. Sed honor exhibetur excellentiae
<lb/>absolutae, quae non est unius rationis in Deo et creaturis, sed variatur.
<lb/>Ad tertium dicendum, quod haec non est tantum materialis differentia, sed formalis:
<lb/>quia alia ratio reverentiae et honoris invenitur in Deo et in homine, et
<lb/>ideo causatur diversitas secundum speciem.
<lb/>Ad quartum dicendum, quod magis et minus non causant diversitatem secundum
<lb/>speciem, sed aliquando consequuntur eam, quando scilicet magis et minus
<lb/>causantur ex diversitate eorum quae speciem diversificant.
<lb/>ARTICULUS 2
<lb/><hi rend="bold">Utrum dulia habeat diversas species</hi>
<lb/><hi rend="bold">Ad secundum sic proceditur.</hi>
<lb/>1. VIDETUR, quod dulia non habeat diversas species. Dulia enim dividitur contra
<lb/>latriam. Sed latria. Non dividitur per species. Ergo nec dulia.
<lb/>2. Praeterea, dulia attendit bonitatem vel excellentiam creatam. Sed hoc invenitur
<lb/>in omnibus communiter quibus debetur dulia. Ergo non habet diversas species.
<lb/>3. Praeterea, sicut dulia respicit debitum honoris; ita obedientia debitum praecepti.
<lb/>Sed obedientia non differt specie secundum diversos quibus debetur. Ergo
<lb/>nec dulia.
<lb/>4. Praeterea, cum dulia debeatur diversis secundum infinitos gradus excellentiae,
<lb/>si secundum diversos quibus debetur, species diversas haberet, essent infinitae
<lb/>species duliae. Sed hoc est impossibile. Ergo dulia non habet plures species.
<lb/>SED CONTRA, dulia debetur Deo et creaturae, ut ex dictis, art. 1, patet. Sed non
<lb/>est eadem ratio honoris in utroque. Ergo est ibi diversa species duliae.
<lb/>Praeterea, dulia exhibetur rebus inanimatis, sicut cruci, et reliquiis, et etiam
<lb/>hominibus. Sed in his non potest esse una ratio honoris. Ergo dulia habet diversas
<lb/>species.
<pb n="vol. 5, p. 536"/>
<lb/><hi rend="bold">Solutio</hi>
<lb/>Respondeo dicendum, quod habitus diversificantur per actus, et actus per
<lb/>obiecta; unde ubi invenitur diversa ratio obiecti, oportet quod sint actus et
<lb/>habitus specie differentes. Cum ergo honor debeatur alicui ratione excellentiae
<lb/>quam habet, et non sit eiusdem rationis excellentia in diversis; ideo oportet
<lb/>quod sit alia ratio honoris, et alia virtus secundum speciem, quae diversos
<lb/>honores exhibet: non enim idem honor debetur patri, regi et magistro, et sic de
<lb/>aliis, ut dicit Philosophus in 9 Ethic.. Inter omnes autem alias rationes
<lb/>excellentiae illa est praecipua qua creatura honoratur ratione unionis ad
<lb/>Creatorem, sicut humanitas Christi, et quae ad ipsam pertinent; et ideo speciali
<lb/>nomine hyperdulia nominatur, quasi superdulia ad latriam
<lb/>accedens.
<lb/>AD OBIECTA
<lb/>Ad primum ergo dicendum, quod excellentia Creatoris est unius rationis; et
<lb/>ideo latria, quae hoc attendit, est una tantum. Nec est simile de dulia, cum in
<lb/>creaturis sint diversae rationes excellentiae.
<lb/>Ad secundum dicendum, quod excellentia creata non est unius rationis in specie,
<lb/>licet sit una secundum genus; et ideo etiam dulia per species dividitur.
<lb/>Ad tertium dicendum, quod obedientia respicit dominum, secundum hoc quod
<lb/>servus est quasi instrumentum domini, et movetur ad imperium eius. Sed dulia
<lb/>non considerat rationem unam excellentiae tantum, sed omnes.
<lb/>Ad quartum dicendum, quod gradus excellentiae possunt accipi dupliciter: vel
<lb/>secundum quantitatem tantum; et sic sunt infiniti, et non diversificant speciem
<lb/>duliae; vel secundum rationem, et sic diversificant, et non sunt infiniti.
<lb/>ARTICULUS 3
<lb/><hi rend="bold">Utrum peccatores debeant honorari dulia</hi>
<lb/><hi rend="bold">Ad tertium sic proceditur.</hi>
<lb/>1. VIDETUR, quod peccatores non debeant honorari dulia. Honor enim duliae, ut
<lb/>dicit Philosophus, est reverentia exhibita alicui in testimonium
<lb/>virtutis. Sed peccatores, etiam praelati, non habent virtutem. Ergo qui eos
<lb/>honorant, falsum testimonium perhibent, quod est peccatum.
<lb/>2. Praeterea, Gregorius in Pastor. dicit, quod «in exemplum culpae vehementer
<lb/>extenditur, quando pro reverentia ordinis peccator honoratur». Hoc
<lb/>autem fieri non debet ut in exemplum culpa trahatur. Ergo neque praelatus peccator
<lb/>debet honorari.
<pb n="vol. 5, p. 538"/>
<lb/>3. Praeterea, subditus bonus magis est Deo similis quam praelatus malus. Sed
<lb/>honor non exhibetur homini, nisi inquantum habet Dei similitudinem: quia
<lb/>rebus divinis tantum debetur honor, ut dicit Philosophus. Ergo
<lb/>minus honorandus est praelatus malus quam subditus bonus.
<lb/>4. SED CONTRA est quod Abraham honoravit peccatores habitantes in Sichem,
<lb/>quando voluit emere speluncam duplicem.
<lb/>5. Item, videtur quod daemonibus dulia debeat exhiberi. Quia in eis manet divina
<lb/>imago: quia bona naturalia eis data manent lucidissima, ut dicit Dionysius.
<lb/>Sed ratione imaginis, homini dulia exhibetur. Ergo et daemoni
<lb/>est exhibenda.
<lb/>6. Item, videtur quod irrationabilibus. Quia in eis est vestigium, quod est similitudo
<lb/>Dei, sicut imago, etsi non adeo expressa. Magis autem et minus non diversificant
<lb/>speciem. Ergo debetur eis dulia.
<lb/>7. SED CONTRA, videtur quod nec etiam hominibus bonis; quia dulia servitus est.
<lb/>Sed non hominibus servitutem debemus. Ergo nec duliam.
<lb/><hi rend="bold">Solutio</hi>
<lb/>Respondeo dicendum, quod dulia reverentiam et honorem importat quae creaturae
<lb/>exhiberi potest. Cum autem honor ut dicit Philosophus, non
<lb/>debeatur nisi rebus divinis, non debetur proprie et directe nisi habenti gratiam
<lb/>et virtutem, quae divinos facit. Sed habet aliquis virtutem multipliciter: vel sicut
<lb/>actu virtuosus; et huic directe debetur et proprie et secundum se honor: vel
<lb/>sicut habens aptitudinem naturalem ad virtutem; et sic cuilibet habenti imaginem
<lb/>est exhibendus honor, nisi sit confirmatus in malo, quia ligatus est in illo
<lb/>ordo ad virtutem: vel sicut ordinatus ad inducendum vel conservandum virtutem;
<lb/>et sic debetur omnibus praelatis, qui ad hoc ordinati sunt ut alios dirigant
<lb/>in virtutem.
<lb/>AD OBIECTA
<lb/>Ad primum ergo dicendum, quod peccatores quamvis non habeant virtutem in
<lb/>actu, tamen habent in habilitate; et praelati habent etiam in hoc quod sunt ordinati
<lb/>ad ipsam causandam, vel conservandam.
<lb/>Ad secundum dicendum, quod praelato, dum est in actu peccati, non debet exhiberi
<lb/>dulia, quia apparet in eo aliquid honori contrarium: sed ante vel post sibi
<lb/>dulia debet exhiberi, quia nescitur in quo statu sit.
<lb/>Ad tertium dicendum, quod subdito bono debetur secundum se maior reverentia;
<lb/>sed ratione praelationis debetur maior malo praelato. Et est triplex ratio:
<lb/>primo, quia praelatus gerit vicem Dei, unde Deus in ipso honoratur; secundo,
<lb/>quia ipse est persona publica, et honoratur in ipso bonitas Ecclesiae vel
<pb n="vol. 5, p. 540"/>
<lb/>Reipublicae, quae est maior quam merita unius singularis personae; tertio,
<lb/>quia praelatio se habet ad virtutem sicut causa efficiens in aliis virtutem; et
<lb/>dignius est alterius virtutis causam existere, inquantum huiusmodi, quam virtuosum
<lb/>esse, ut dicit Philosophus.
<lb/>Quartum concedimus.
<lb/>Ad quintum dicendum, quod in Daemonibus est ligata aptitudo naturalis ad virtutem;
<lb/>et ideo non debet eis dulia exhiberi.
<lb/>Ad sextum dicendum, quod similitudo vestigii non ponit aptitudinem ad virtutem,
<lb/>sicut similitudo imaginis; et ideo dulia non debetur ei.
<lb/>Ad septimum dicendum, quod sanctis non servimus quasi obnoxii eis, sed servitute
<lb/>reverentiae; quia sunt nostri ductores vel per doctrinam, vel per administrationem,
<lb/>vel per intercessionem et exemplum: et salvatur in hoc ratio servitutis
<lb/>quantum ad hoc quod est causa alterius agere, sicut finis; non autem sicut
<lb/>moventis per coactionem vel imperium.
<lb/><hi rend="bold">EXPOSITIO TEXTUS</hi>
<lb/>«In dilectione, sacrificii exhibitione, et reverentia». Dilectio refertur ad honorem
<lb/>interiorem Deo exhibitum; sacrificia ad bona exteriora quae in eius honorem
<lb/>assumuntur; reverentia, secundum quod corpus nostrum ei in obsequium
<lb/>damus, sicut in prostrationibus, et huiusmodi.
<lb/>«Una adoratione cum incontaminata carne eius». Ergo videtur quod Filius sit
<lb/>magis adorandus quam Pater vel quam ipsemet ante Incarnationem.
<lb/>Dicendum, quod humanitas eius non adoratur latria nisi propter Divinitatem:
<lb/>et ideo non facit ipsum magis adorabilem, sed plura in ipso adorari; quia hoc
<lb/>quod additur, ut supra dictum est, non additur ad bonitatem divinam.
<lb/>«Nemo carnem eius manducat, nisi prius adoret». Loquitur de manducatione
<lb/>spirituali, quae sine reverentia esse non potest: non autem de sacramentali,
<lb/>quia potest aliquis irreverenter manducare. Vel dicendum, quod loquitur quantum
<lb/>ad id quod debet fieri secundum institutionem Ecclesiae, quae prius proponit
<lb/>carnem Christi adorandam quam tribuat manducandam; et non secundum
<lb/>quod abusive potest fieri.
<pb n="vol. 5, p. 548"/>
<lb/><hi rend="bold">IN TERTIUM SENTENTIARUM, DISTINCTIO 10</hi>
<lb/><hi rend="bold">DIVISIO TEXTUS</hi>
<lb/>Postquam determinavit Magister, quid conveniat vel non conveniat uni naturae
<lb/>ex hoc quod est alteri sociata in persona Christi, hic determinat quid conveniat
<lb/>ipsi personae Christi ratione humanae naturae. Quid enim sibi conveniat ratione
<lb/>divinae naturae, dictum est in 1 lib.. Dividitur autem haec pars in duas:
<lb/>primo quaerit, utrum conveniant Christo ratione humanae naturae ea quae ad
<lb/>dignitatem humanae naturae pertinere videntur; in secunda de illis quaerit
<lb/>quae pertinent ad defectum, dist. 11, ibi: «Solet etiam quaeri, utrum debeat simpliciter
<lb/>dici atque concedi Christum esse factum, vel creatum, vel creaturam».
<lb/>Prima in duas: primo inquirit de illis quae pertinent ad dignitatem naturalem
<lb/>humanae naturae, sicut est personalitas; secundo de his quae pertinent ad
<lb/>dignitatem gratiae, ibi: «Si vero quaeritur, an Christus sit adoptivus filius
<lb/>secundum quod homo, an alio modo, respondemus Christum non esse adoptivum
<lb/>filium aliquo modo». Circa primum duo facit: primo movet quaestionem;
<lb/>secundo obiicit ad utramque partem, et solvit, ibi: «Quod enim persona sit, his
<lb/>edisserunt rationibus». Et haec pars dividitur in duas, secundum duas vias in
<lb/>quibus ad propositam quaestionem argumentatur; secunda incipit ibi: «Sed
<lb/>adhuc aliter nituntur probare, Christum secundum hominem esse personam».
<lb/>Circa primum duo facit: primo ponit obiectionem; secundo solvit, ibi: «Propter
<lb/>haec inconvenientia». Circa primum duo facit: primo obiicit ad partem affirmativam;
<lb/>secundo ad partem negativam, ibi: «Sed contra. Si secundum quod
<lb/>homo, persona est; vel tertia in Trinitate persona, vel alia».
<lb/>«Propter haec inconvenientia et alia quidam dicunt, Christum secundum hominem
<lb/>non esse personam». Hic solvit; et circa hoc duo facit: primo respondet ad
<lb/>quaestionem; secundo ad obiectum, ibi: «Illud tamen non sequitur quod in
<lb/>argumento superiori inductum est».
<lb/>«Sed adhuc aliter nituntur probare Christum secundum hominem esse personam».
<lb/>Hic ponit aliam obiectionem: et primo obiicit; secundo solvit, ibi: «Ad
<lb/>quod dici potest».
<lb/>«Si vero quaeritur, an Christus sit adoptivus filius secundum quod homo, an
<lb/>alio modo; respondemus, Christum non esse adoptivum filium aliquo modo».
<lb/>Hic inquirit de illis quae pertinent ad dignitatem gratiae; et primo de filiatione
<lb/>secundum adoptionem; secundo de praedestinatione, ibi: «Deinde si quaeritur».
<lb/>Circa primum duo facit: primo ostendit quod Christus non sit filius adoptivus;
<lb/>secundo obiicit in contrarium, ibi: «Sed adhuc opponitur».
<lb/>Et circa hoc tria facit: primo ponit obiectionem; secundo solvit, ibi: «Ad hoc
<lb/>dici potest»; tertio solutionis confirmationem quantum ad duo: primo quantum
<lb/>ad hoc quod Christus est naturalis filius Virginis, ibi: «Quod vero naturaliter
<lb/>sit hominis filius, Augustinus ostendit»; secundo quantum ad hoc quod non sit
<lb/>filius per adoptionem, ibi: «Quod autem non sit filius adoptivus, et tamen gratia
<lb/>sit filius, ex subditis probatur testimoniis».
<pb n="vol. 5, p. 550"/>
<lb/><hi rend="bold">QUAESTIO 1</hi>
<lb/>Hic est triplex quaestio. Prima quid conveniat Christo, secundum quod homo.
<lb/>Secunda de adoptione. Tertia de praedestinatione.
<lb/>Circa primum quaeruntur duo: 1. Utrum Christus, secundum quod homo, sit
<lb/>Deus; 2. Utrum Christus, secundum quod homo, sit persona.
<lb/>ARTICULUS 1
<lb/><hi rend="bold">Utrum Christus secundum quod homo, sit Deus</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod Christus, secundum quod homo, sit Deus. Philip. 2, 9: «Dedit
<lb/>illi nomen quod est super omne nomen». Glossa: «Inquantum homo, assumpsit
<lb/>nomen Dei non usurpative, sed vere». Sed nomen quod habet vere, vere dicitur
<lb/>de eo. Ergo vere dicitur quod Christus, secundum quod homo, est Deus.
<lb/>2. Praeterea, Christus est Deus per gratiam unionis. Sed gratia unionis non
<lb/>convenit ei nisi secundum quod est homo. Ergo est Deus secundum quod homo.
<lb/>3. Praeterea, Christus, secundum quod homo, dimittit peccata, ut patet Matth. 9, 6:
<lb/>«Ut autem sciatis quia Filius hominis habet potestatem in terra dimittendi peccata».
<lb/>Sed hoc est tantum Dei, ut dicitur Isaiae 43, 25: «Ego sum qui deleo iniquitates
<lb/>tuas propter me». Ergo secundum quod homo, est Deus.
<lb/>SED CONTRA, Christus, secundum quod Deus, fuit ab aeterno. Si igitur secundum
<lb/>quod homo, est Deus; secundum quod homo, fuit ab aeterno: quod falsum est.
<lb/>Praeterea, Deus et homo significant naturas disparatas. Sed in talibus non
<lb/>potest unum eorum secundum alterum alicui convenire. Ergo Christus non est
<lb/>Deus secundum quod homo.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod non sit Deus, secundum quod iste homo. Omne enim
<lb/>quod praedicatur de altero secundum quod aliquid, oportet quod sit definitio,
<lb/>vel pars definitionis, aut per se accidens illius secundum quod praedicatur:
<lb/>sicut cum dicitur: Petrus, secundum quod homo, est animal rationale mortale,
<lb/>vel, secundum quod homo, est risibile. Sed Deus nullo dictorum modorum se
<lb/>habet ad istum hominem. Ergo haec est falsa: «Christus, secundum quod iste
<lb/>homo, est Deus».
<lb/>2. Praeterea, Christus, secundum quod Deus, caret matre. Si ergo Christus,
<lb/>secundum quod iste homo, est Deus; secundum quod iste homo, caret matre:
<lb/>quod falsum est.
<pb n="vol. 5, p. 552"/>
<lb/>3. Praeterea, remoto eo secundum quod aliquid alicui convenit, ulterius non
<lb/>convenit ei. Sed remoto a Christo quod sit hic homo, adhuc convenit sibi esse
<lb/>Deum: quia ab aeterno fuit Deus: non autem ab aeterno fuit hic homo. Ergo
<lb/>Christus, secundum quod hic homo, non est Deus.
<lb/>SED CONTRA, sicut supra, dist. 7, qc. 1, art. 1, dictum est, ista propositio: «Iste
<lb/>homo est Deus», non est praedicatio accidentalis, sed essentialis. Sed praedicatum
<lb/>essentiale potest praedicari de subiecto quocumque cum reduplicatione,
<lb/>sicut Socrates in quantum est homo, est animal: quia animal per se de homine
<lb/>praedicatur. Ergo haec est vera: «Christus, secundum quod est hic homo, est
<lb/>Deus».
<lb/>Praeterea, hic homo demonstrat suppositum aeternum. Sed haec est vera:
<lb/>«Christus, secundum quod est suppositum aeternum, est Deus». Ergo et haec
<lb/>est vera: «Christus secundum quod hic homo, est Deus».
<lb/><hi rend="bold">Quaestiuncula III</hi>
<lb/>1. Ulterius. VIDETUR quod Christus non sit praedestinatus secundum quod
<lb/>homo. Quod enim convenit Petro secundum quod homo, oportet quod cuilibet
<lb/>homini conveniat. Sed esse praedestinatum non convenit cuilibet homini. Ergo
<lb/>nec convenit Christo secundum quod homo.
<lb/>2. Praeterea, effectus praedestinationis conformiter respondet praedestinationi:
<lb/>alias esset praedestinatio falsa. Sed cum Christus sit praedestinatus esse Filius
<lb/>Dei, effectus huius praedestinationis est esse Filius Dei. Si ergo Christus, secundum
<lb/>quod homo, non est Filius Dei, nec secundum quod homo, est praedestinatus.
<lb/>SED CONTRA, Christus est praedestinatus, ut dicit Apostolus Rom. 1. Sed non
<lb/>secundum quod Deus, ut patet ex dictis in 7 dist.. Ergo secundum quod homo.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum, quod id quod in aliqua propositione reduplicatur cum
<lb/>hoc quod dico, «secundum quod», est illud per quod praedicatum convenit
<lb/>subiecto; unde oportet quod aliquo modo sit idem cum subiecto, et aliquo modo
<lb/>idem cum praedicato; sicut medius terminus in syllogismo affirmativo ad praedicatum
<lb/>quidem habet comparationem sicut ad id quod per se consequitur
<lb/>ipsum (nihil enim convenit alicui secundum quod est animal, nisi illud animali
<lb/>per se conveniat secundum quemcumque modum dicendi «per se»); ad subiectum
<lb/>autem comparatur sicut ad id quod aliquo modo includitur in subiecto.
<lb/>Includitur autem in subiecto ipsa substantia subiecti, et antecedentia, sicut causae,
<lb/>et consequentia, sicut accidentia. Substantia autem subiecti est et ipsum
<lb/>subiectum et natura eius.
<pb n="vol. 5, p. 554"/>
<lb/>Et ratione omnium istorum potest aliquid attribui Christo, et cuilibet homini. Si
<lb/>enim aliquid attribuitur homini ratione principiorum praecedentium; sic dicimus
<lb/>quantum ad causam materialem, quod homo, secundum quod est compositum
<lb/>ex contrariis, est corruptibilis; quantum ad causam formalem dicimus,
<lb/>quod homo, secundum quod habet animam rationalem, est ad imaginem Dei;
<lb/>quantum vero ad causam efficientem dicimus quod Petrus, secundum quod
<lb/>natus de tali patre, est heres eius. Quantum autem ad causam finalem dicimus,
<lb/>quod homo, secundum quod est ad beatitudinem ordinatus, oportet quod sit
<lb/>immortalis quantum ad animam. Si autem attribuatur alicui homini aliquid
<lb/>ratione accidentium, sic dicimus, quod homo, secundum quod est
<lb/>coloratus, est visibilis; si autem attribuatur sibi aliquid ratione suppositi, sic dicimus, quod
<lb/>Socrates, secundum quod Socrates, est individuum: si autem ratione naturae,
<lb/>sic dicimus, quod homo, secundum quod homo, est animal.
<lb/>Secundum hoc ergo dicendum ad primam quaestionem, quod cum dicitur:
<lb/>«Christus, secundum quod homo, est Deus», ly «homo» potest replicari ratione
<lb/>naturae; et sic est falsa, quia naturae humanae non per se convenit, inquantum
<lb/>talis natura, ut divinae uniatur: si autem replicatur ratione suppositi (cum suppositum
<lb/>humanae naturae in Christo sit suppositum aeternum, cui per se convenit
<lb/>esse Deum), erit vera.
<lb/>Quia tamen hoc nomen homo non importat aliquod suppositum determinatum
<lb/>humanae naturae, nisi per demonstrationem adiunctam, et solum cuidam determinato
<lb/>supposito humanae naturae convenit per se esse Deum; ideo nisi aliquid
<lb/>aliud addatur, vel intelligatur, simpliciter non est concedendum, quod
<lb/>Christus, secundum quod homo, est Deus.
<lb/>AD OBIECTA
<lb/>Ad primum ergo dicendum, quod assumptio, ut supra, dist. 5, dictum est, significatur
<lb/>per modum motus. Cui autem convenit per se moveri ad aliquid, non convenit
<lb/>esse illud; sicut nigro convenit per se moveri ad albedinem, non tamen convenit
<lb/>ei per se esse album. Similiter assumere nomen Dei, potest convenire Christo
<lb/>secundum quod homo; et tamen esse Deum non convenit ei secundum quod homo.
<lb/>Ad secundum dicendum, quod hoc nomen «Christus» significat personam in
<lb/>duabus naturis; unde non convenit ei per gratiam quod sit Deus, sed ab aeterno;
<lb/>sed quod sit simul Deus et homo, hoc est per gratiam unionis. Vel dicendum,
<lb/>quod quamvis gratia unionis faciat hominem Deum, non tamen ad idem
<lb/>refertur gratia unionis et esse Deum: quia esse Deum convenit huic homini
<lb/>ratione personae, gratia autem fit ei ratione naturae; unde secundum quod
<lb/>homo, habet gratiam unionis, si fiat reduplicatio ratione humanae naturae; non
<lb/>autem secundum quod homo, est Deus, sed secundum quod talis persona.
<lb/>Ad tertium dicendum, quod dimittere peccata est dupliciter: vel per auctoritatem;
<lb/>et sic, cum sit solius Dei, non est Christi inquantum est homo, si fiat reduplicatio
<lb/>ratione naturae: vel per ministerium; et sic convenit Christo etiam
<lb/>ratione humanae naturae.
<pb n="vol. 5, p. 556"/>
<lb/><hi rend="bold">Solutio II</hi>
<lb/>Ad secundam quaestionem dicendum, quod ad hoc quod aliqua praedicatio sit
<lb/>per se, non oportet quod praedicatum per se conveniat subiecto secundum
<lb/>omne quod in nomine subiecti implicatur; sed sufficit si secundum aliquid
<lb/>eorum per se sibi conveniat; sicut ratiocinari per se convenit homini, non
<lb/>inquantum habet corpus, sed inquantum animam habet; unde haec est per se:
<lb/>«Homo ratiocinatur». Cum autem dicitur: «Iste homo», demonstrato Christo,
<lb/>includitur ex VI demonstrationis suppositum determinatum humanae naturae,
<lb/>quod est suppositum aeternum, secundum secundam opinionem; cui supposito
<lb/>per se convenit esse Deum; unde haec est per se secundum secundam opinionem:
<lb/>«Iste homo est Deus». Et quia ad veritatem huiusmodi locutionum non
<lb/>exigitur nisi quod praedicatum per se conveniat ei quod replicatur; ideo haec
<lb/>est vera: «Christus secundum quod iste homo, est Deus».
<lb/>AD OBIECTA
<lb/>Ad primum ergo dicendum, quod sicut aliquid est de definitione speciei quod
<lb/>non est de definitione generis; ita aliquid esset de definitione individui, si definiretur,
<lb/>quod non est de definitione speciei, sicut pars materiae, ut dicit
<lb/>Philosophus. Unde licet Deus non sit pars definitionis
<lb/>hominis, esset tamen pars definitionis huius hominis Christi, si definiri posset
<lb/>ratione personae Verbi. Unde patet quod est per se.
<lb/>Ad secundum dicendum, quod cum dicitur, «iste homo», demonstratur suppositum
<lb/>duarum naturarum; quarum utraque caderet in definitione eius, si definiri
<lb/>posset; et ideo ea quae sunt utriusque naturae, per se ei conveniunt; et ideo
<lb/>Christus, secundum quod iste homo, est Deus; et secundum quod iste homo, est
<lb/>homo: et similis ratio est de illis quae consequuntur ad alteram naturam; unde
<lb/>secundum quod iste homo, est habens matrem, et carens matre: nec unum
<lb/>excludit aliud, cum non sint opposita, quia non conveniunt secundum idem.
<lb/>Ad tertium dicendum, quod remoto a Christo toto hoc quod importatur cum
<lb/>dicitur, «iste homo», non conveniet ei esse Deum: quia includitur ibi natura
<lb/>divina et humana, ut dictum est. Sed remota altera, scilicet humana natura,
<lb/>sequitur quod Filius Dei non possit dici iste homo. Ratione tamen illius, scilicet
<lb/>humanae naturae, non verificatur praedicta locutio; et est simile sicut si dicatur:
<lb/>Petrus, inquantum homo, sentit: quia remoto rationali per intellectum, non
<lb/>erit homo, et remanebit sentiens, ut dicitur in libro de Causis.
<lb/><hi rend="bold">Solutio III</hi>
<lb/>Ad tertiam quaestionem dicendum, quod quia praedestinatio importat antecessionem,
<lb/>ideo per consequens includit factionem: quia omne quod est, postquam non
<lb/>fuit, dicitur factum: unde dicitur aliquis praedestinatus, inquantum praevisus est
<lb/>fieri beatus. Omnia autem quae actionem important et motum, conveniunt per se
<lb/>ei quod accedit ad terminum; cui tamen per se non convenit esse in termino; sicut
<lb/>moveri ad albedinem, per se convenit non albo, cui non convenit esse album.
<pb n="vol. 5, p. 558"/>
<lb/>Praedestinatio autem quae de Christo dicitur, est respectu gratiae unionis,
<lb/>secundum quam factum est ut homo esset Deus; cuius factionis terminus est
<lb/>esse Deum. Accedens autem ad terminum est quod assumitur ad unionem, scilicet
<lb/>humana natura; et ideo ratione humanae naturae convenit Christo esse
<lb/>praedestinatum, non autem esse Deum; unde haec est vera: «Christus secundum
<lb/>quod homo, est praedestinatus», haec autem est falsa: «Christus secundum
<lb/>quod homo, est Deus».
<lb/>AD OBIECTA
<lb/>Ad primum ergo dicendum, quod ratio illa procedit de illis quae conveniunt alicui
<lb/>ratione humanae naturae secundum rationem speciei. Sed praedestinari
<lb/>convenit Christo ratione humanae naturae particulatae in ipso. Unde obiectio
<lb/>non est ad propositum.
<lb/>Ad secundum dicendum, quod effectus praedestinationis respondet praedestinationi
<lb/>conformiter quantum ad id de quo est praedestinatio, non autem quantum
<lb/>ad conditiones praedestinationis: quia praedestinatio est aeterna, effectus
<lb/>autem est temporalis; et sic est in proposito: quia Christus non est praedestinatus
<lb/>ut sit, secundum quod homo, Filius Dei; sed ipsa praedestinatio convenit ei
<lb/>secundum quod homo. Unde patet quod huiusmodi locutiones sunt duplices, ex
<lb/>hoc quod implicatio potest ferri ad hoc quod est praedestinatum, vel ad hoc
<lb/>quod est esse Filium Dei, de quo est praedestinatio.
<lb/>ARTICULUS 2
<lb/><hi rend="bold">Utrum Christus, secundum quod homo, sit persona</hi>
<lb/><hi rend="bold">Ad secundum sic proceditur.</hi>
<lb/>1. VIDETUR, quod Christus, secundum quod homo, sit persona. Persona enim, ut
<lb/>dicit Boetius est rationalis naturae individua substantia. Sed
<lb/>Christus, secundum quod homo, est huiusmodi. Ergo secundum quod homo est
<lb/>persona.
<lb/>2. Praeterea, quod convenit alicui secundum quod homo, convenit omni homini
<lb/>secundum quod est homo. Sed Petrus, secundum quod est homo, est persona.
<lb/>Ergo et Christus.
<lb/>3. Praeterea, dicimus, quod Christus, secundum quod homo, aliquid operatus
<lb/>est, sicut quod comedit: et similiter secundum quod Deus; sicut quod mortuum
<lb/>suscitavit. Nec sequitur propter hoc quod Christus sit duo. Ergo videtur similiter
<lb/>quod si dicamus, Christum, secundum quod hominem, esse personam, et
<lb/>similiter secundum quod Deum, non sequitur ipsum esse duo; et ita nullum
<lb/>aliud inconveniens.
<pb n="vol. 5, p. 560"/>
<lb/>SED CONTRA, quidquid convenit Christo secundum quod homo, hoc est assumptum.
<lb/>Sed persona non est assumpta, ut ex 5 dist., qc. 2, art. 1, patet. Ergo
<lb/>Christus non est persona secundum quod homo.
<lb/>Praeterea, impossibile est quod idem numero conveniat alicui secundum duas
<lb/>diversas naturas. Sed in Christo est tantum una persona. Ergo cum secundum
<lb/>naturam divinam conveniat ei esse personam, secundum naturam humanam
<lb/>non conveniet ei; et sic non erit persona inquantum est homo.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod sit, secundum quod homo, individuum. Christus
<lb/>enim, secundum quod homo, est aliquid. Sed non est aliquid universale. Ergo
<lb/>est aliquid particulare: ergo secundum quod homo, est individuum.
<lb/>2. Praeterea, in individuo nihil est nisi natura speciei, et accidentia individuantia
<lb/>ipsam. Sed Christus, secundum quod homo, habet naturam humanam, et
<lb/>accidentia individuantia ipsam. Ergo secundum quod homo, est individuum.
<lb/>3. Praeterea, quidquid convenit naturae humanae, convenit Christo inquantum
<lb/>est homo, sicut esse passibile et mortale. Sed humana natura in Christo est
<lb/>quoddam individuum. Ergo Christus, inquantum homo, est individuum.
<lb/>SED CONTRA, individuum in genere rationalis naturae nihil aliud est quam persona.
<lb/>Sed Christus, secundum quod homo, non est persona. Ergo nec individuum.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod Christus, secundum quod homo, sit suppositum, vel
<lb/>res naturae. Suppositum enim vel res naturae dicitur aliquis ex hoc quod habet
<lb/>naturam humanam. Sed Christus, secundum quod homo, habet humanam naturam.
<lb/>Ergo, secundum quod homo, est suppositum, vel res naturae.
<lb/>2. Praeterea, humana natura ita vere est in Christo, sicut accidentia humanae
<lb/>naturae. Sed Christus, secundum quod homo, est subiectum accidentium humanae
<lb/>naturae. Ergo et secundum quod homo, est suppositum, vel res naturae.
<lb/>3. Praeterea, Christus, secundum quod homo, est res quaedam. Sed non est res
<lb/>nullius naturae. Ergo est, secundum quod homo, res naturae.
<lb/>SED CONTRA, suppositum humanae naturae est idem quod hypostasis vel persona.
<lb/>Sed Christus, secundum quod homo, non est hypostasis vel persona. Ergo
<lb/>nec suppositum, vel res naturae.
<lb/>Praeterea, in Christo est tantum unum suppositum. Sed Christus, secundum
<lb/>quod Deus, est suppositum. Ergo non secundum quod homo, est suppositum.
<pb n="vol. 5, p. 562"/>
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod in Christo non est nisi una
<lb/>persona, quae est ab aeterno; nullum autem aeternum convenit Christo secundum
<lb/>quod homo, proprie loquendo, ut patet ex praedictis, dist. 5, quaest. 1, art. 1;
<lb/>unde haec non est vera: «Christus, secundum quod homo, est persona»; nisi
<lb/>replicetur suppositum hominis, ut dicatur: «Christus, secundum quod iste
<lb/>homo, est persona»; hoc enim verum est.
<lb/>AD OBIECTA
<lb/>Ad primum ergo dicendum, quod Christus, secundum quod homo, est substantia
<lb/>rationalis naturae; sed secundum quod iste homo, est individua substantia
<lb/>rationalis naturae; unde secundum quod iste homo, est persona; sicut secundum
<lb/>quod iste homo, est Deus.
<lb/>Ad secundum dicendum, quod etiam nec Petrus, inquantum homo, est persona,
<lb/>sed secundum quod iste homo: quia haec non est per se: «Homo est persona»;
<lb/>sed haec: «Iste homo est persona».
<lb/>Ad tertium dicendum, quod ex hoc quod Christus operatus est secundum quod
<lb/>homo et secundum quod Deus, sequitur quod in Christo sint duae operationes;
<lb/>ita etiam si Christus esset persona secundum quod homo et secundum quod
<lb/>Deus, sequeretur quod in ipso essent duae personae.
<lb/><hi rend="bold">Solutio II</hi>
<lb/>Ad secundam quaestionem dicendum, quod, sicut supra, dist. 6, quaest. 1, art. 1,
<lb/>dictum est, individuum invenitur in substantiis et accidentibus. Secundum autem
<lb/>quod in substantiis est, habet de ratione sui quod sit subsistens: non autem
<lb/>secundum quod in accidentibus invenitur: et utroque modo invenitur in Christo;
<lb/>tamen altero tantum modo praedicatur. Humana enim natura in Christo est
<lb/>quoddam individuum; sed Christus non est illud individuum, sed est individuum
<lb/>subsistens: et hoc modo accipiendo individuum, secundum quod de Christo
<lb/>praedicatur, est in Christo unum tantum individuum sicut et una persona. Unde
<lb/>sicut Christus non est persona secundum quod homo, ita nec individuum.
<lb/>AD OBIECTA
<lb/>Ad primum ergo dicendum, quod Christus, secundum quod homo, est aliquid;
<lb/>non tamen sequitur: ergo secundum quod homo, est aliquid universale vel particulare:
<lb/>quia homini accidit esse universale vel particulare: unde haec est per
<lb/>accidens: «Homo est aliquid particulare»; haec autem per se: «Iste homo est
<lb/>aliquid particulare». Unde Christus non est aliquid particulare secundum quod
<lb/>homo, sed secundum quod iste homo.
<pb n="vol. 5, p. 564"/>
<lb/>Ad secundum dicendum, quod de ratione individui, secundum quod de Christo
<lb/>praedicatur, est quod sit per se subsistens; et hoc non convenit Christo secundum
<lb/>quod homo, sed secundum quod hic homo: unde non oportet quod sit individuum
<lb/>secundum quod homo.
<lb/>Ad tertium dicendum, quod ea quae conveniunt humanae naturae, non oportet
<lb/>quod eodem modo quo de natura praedicantur, de Christo praedicentur: quia
<lb/>ipsa natura de eo non praedicatur in recto et in abstracto; sed oblique vel concretive;
<lb/>unde non sequitur, si humana natura est individuum, quod Christus,
<lb/>secundum quod homo, sit individuum; sed quod habeat individuam naturam.
<lb/><hi rend="bold">Solutio III</hi>
<lb/>Ad tertiam quaestionem dicendum, quod in propositionibus per se aliter est ex
<lb/>parte subiecti, et ex parte praedicati: quia ex parte subiecti sufficit quod secundum
<lb/>unum tantum eorum quae in subiecto continentur, praedicatum per se
<lb/>subiecto conveniat; ex parte autem praedicati oportet quod quidquid est in
<lb/>praedicato, per se conveniat subiecto; unde haec non est per se: «Homo est
<lb/>animal album»; haec autem est per se: «Albus homo est animal».
<lb/>Secundum hoc dico, quod in hoc quod dico, «Suppositum», vel «res naturae»,
<lb/>duo importantur; scilicet respectus ad naturam communem; et aliud subsistens,
<lb/>cui inest respectus ille: quorum unum inest Christo secundum quod homo, scilicet
<lb/>respectus ad naturam communem; non autem alterum, ut patet ex praedictis,
<lb/>et ideo haec est falsa: «Christus secundum quod homo, est suppositum, vel
<lb/>res naturae»; tamen magis accedit ad veritatem quam aliqua praedictarum,
<lb/>inquantum ista nomina imponuntur per respectum ad naturam communem:
<lb/>unde si suppositum sumatur adiective, est vera: Christus enim, secundum quod
<lb/>homo, supponitur humanae naturae, vel est aliquod suppositum humanae naturae;
<lb/>et hoc etiam valet ad ea quae dicta sunt de persona et individuo.
<lb/>AD OBIECTA
<lb/>Et per hoc etiam patet solutio ad primum.
<lb/>Ad secundum dicendum, quod quia accidentia non pertinent ad esse rei sicut
<lb/>natura communis, ideo in nomine subiecti non includitur nisi respectus ad accidens;
<lb/>non autem ratio per se existentis, ut significatum eius, sed sicut praesuppositum;
<lb/>et ideo non est similis ratio de subiecto et supposito.
<lb/>Ad tertium dicendum, quod Christus, secundum quod homo, est quaedam res, et
<lb/>etiam secundum quod homo, est alicuius naturae; non tamen sequitur quod sit
<lb/>res naturae secundum quod homo; quia plus est in significatione compositi
<lb/>quam in significationibus componentium: quod et in istis accidit; sicut non
<lb/>omnis arma gerens est armiger.
<pb n="vol. 5, p. 566"/>
<lb/><hi rend="bold">QUAESTIO 2</hi>
<lb/>Deinde quaeritur de filiatione per adoptionem: et circa hoc quaeruntur duo:
<lb/>1. Quaeritur de ea ex parte adoptantis; 2. Ex parte adoptati.
<lb/>ARTICULUS 1
<lb/><hi rend="bold">Utrum Deo conveniat aliquem in filium adoptare</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod Deo non competat aliquem in filium adoptare. Adoptio enim
<lb/>est alicuius extraneae personae in filium vel nepotem, vel deinceps, legitima
<lb/>assumptio. Sed Deo non est aliqua persona extranea, quia omnes ipse condidit.
<lb/>Ergo ei non competit adoptare.
<lb/>2. Praeterea, apud nos adoptans non est principium essendi adoptato. Sed Deus
<lb/>est omnibus principium essendi. Ergo non competit ei aliquem adoptare.
<lb/>3. Praeterea, ille qui filios naturales habet, non adoptat aliquem, nisi ut condividat
<lb/>hereditatem cum filiis naturalibus. Sed hereditas Dei Patris indivisibilis
<lb/>est, quia est ipsemet. Ergo cum ipse habeat naturalem Filium, non competit ei
<lb/>aliquem adoptare.
<lb/>SED CONTRA, adoptio contingit ex benignitate adoptantis ad adoptatum. Sed
<lb/>Deus maxime benignus et amator est hominum. Ergo ipsi maxime competit
<lb/>adoptare.
<lb/>Praeterea, quicumque facit aliquos filios per gratiam, adoptat. Sed hoc Deo
<lb/>competit; Ioan. 1, 12: «Dedit eis potestatem filios Dei fieri». Ergo ipse adoptat.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod adoptare sit tantum Dei Patris. Quia secundum
<lb/>leges, illius est adoptare cuius est filios generare. Sed solius Patris in Trinitate
<lb/>est filium generare naturalem. Ergo eius solius est filios adoptare.
<lb/>2. Praeterea, per adoptionem efficimur fratres Christi; Rom. 8, 29: «Ut sit ipse
<lb/>primogenitus in multis fratribus». Sed Christus non est Filius nisi Dei Patris, ut
<lb/>supra, dist. 3, quaest. 1, art. 2, dictum est. Ergo et nos per adoptionem solius
<lb/>Patris filii sumus.
<lb/>3. Praeterea, sicut supra, dist. 1, quaest. 2, art. 2, dictum est, ideo solus Filius
<lb/>incarnatus est, ne nomen Filii transiret ad alterum. Sed non est magis inconveniens
<lb/>nomen Filii transire ad aliam personam quam nomen Patris. Ergo non
<lb/>debet dici adoptare nisi Deus Pater, ne nomen Patris ad aliam personam transeat.
<pb n="vol. 5, p. 568"/>
<lb/>SED CONTRA, omne nomen effectum significans in creatura, dictum de Deo, est
<lb/>commune toti Trinitati. Sed adoptare importat effectum in creatura. Ergo toti
<lb/>Trinitati competit.
<lb/>Praeterea, secundum hoc quod adoptamur in filios Dei, Deus Pater noster dicitur.
<lb/>Sed tota Trinitas dicitur Pater noster, sicut in 1 lib., dist. 18, dictum est.
<lb/>Ergo totius Trinitatis est adoptare.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod per Filium tantum fiat adoptio; per hoc quod dicitur
<lb/>ad Galat. 4, 4: «Misit Deus Filium suum factum ex muliere... ut adoptionem
<lb/>filiorum reciperemus».
<lb/>2. Praeterea, secundum Philosophum, 5 Metaph., illud quod est primum
<lb/>in quolibet genere, est causa eorum quae sunt post. Sed filiatio primo
<lb/>invenitur in Filio. Ergo per ipsum omnes efficimur filii, sicut per bonitatem Filii
<lb/>Dei omnes efficimur boni; et sic ex Patre caelesti omnis paternitas in caelis et
<lb/>in terra nominatur: ad Ephes. 3.
<lb/>3. Sed videtur quod fiat per Spiritum Sanctum: per hoc quod dicitur Roman. 8, 15:
<lb/>«Accepistis spiritum adoptionis filiorum, in quo clamamus, Abba, pater».
<lb/>4. Praeterea, per caritatem efficimur Filii Dei: 1 Ioan. 3, 1: «Videte qualem
<lb/>caritatem dedit nobis Pater, ut Filii Dei nominemur et simus». Sed caritas est
<lb/>Spiritus Sanctus. Ergo per ipsum adoptamur.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum, ad primam quaestionem, quod adoptatio transfertur ad
<lb/>divina ex similitudine humanorum. Homo enim dicitur aliquem in filium adoptare,
<lb/>secundum quod ex gratia dat ius percipiendae hereditatis suae, cui per
<lb/>naturam non competit. Hereditas autem hominis dicitur illa qua homo dives
<lb/>est; id autem quo Deus dives est, est perfruitio sui ipsius, quia ex hoc beatus
<lb/>est, et ita haec est hereditas eius; unde inquantum hominibus, qui ex naturalibus
<lb/>ad illam fruitionem pervenire non possunt, dat gratiam per quam homo
<lb/>illam beatitudinem meretur, ut sic ei competat ius in hereditate illa, secundum
<lb/>hoc dicitur aliquem in filium adoptare.
<lb/>AD OBIECTA
<lb/>Ad primum ergo dicendum, quod quamvis nulla persona sit sibi extranea quantum
<lb/>ad esse quod ab eo participat, est tamen sibi extranea aliqua persona
<lb/>quantum ad ius percipiendae hereditatis.
<pb n="vol. 5, p. 570"/>
<lb/>Ad secundum dicendum, quod ex hoc ipso quod aliquis homo ex alio nascitur,
<lb/>habet ius in hereditate paterna; unde non est extraneus, ut adoptari possit. Sed
<lb/>non ex hoc quod aliquis habet esse a Deo, competit sibi ius in hereditate caelesti;
<lb/>et ideo potest qui habet esse a Deo per creationem, ab eo per gratiam in filium
<lb/>adoptari.
<lb/>Ad tertium dicendum, quod accidit adoptioni quae est apud nos, ut per eam
<lb/>dividatur hereditas, inquantum a multis simul tota haberi non potest. Sed hereditas
<lb/>caelestis tota simul habetur a patre adoptante, et ab omnibus filiis adoptatis;
<lb/>unde non est ibi divisio nec successio.
<lb/><hi rend="bold">Solutio II</hi>
<lb/>Ad secundam quaestionem dicendum, quod adoptare convenit toti Trinitati:
<lb/>quia una est operatio totius Trinitatis, sicut et una essentia; sed tamen potest
<lb/>appropriari Patri, inquantum habet similitudinem cum proprio eius.
<lb/>AD OBIECTA
<lb/>Ad primum ergo dicendum, quod quamvis sit solius Patris generare Filium qui
<lb/>sit Deus, tamen totius Trinitatis est producere filios per creationem; et ideo est
<lb/>etiam totius Trinitatis per gratiam filios adoptare.
<lb/>Ad secundum dicendum, quod ex adoptione quae est per gratiam, efficimur fratres
<lb/>Christi, inquantum per hoc efficimur Filii Dei Patris; non autem inquantum
<lb/>efficimur filii Christi, vel Spiritus Sancti.
<lb/>Ad tertium dicendum, quod filiatio est relatio eius quod est a principio; paternitas
<lb/>autem est relatio principii. Tota autem Trinitas est principium creaturae.
<lb/>Unde magis potest trahi nomen paternitatis ad alias personas respectu creaturae,
<lb/>quam filiationis nomen.
<lb/><hi rend="bold">Solutio III</hi>
<lb/>Ad tertiam quaestionem dicendum, quod haec praepositio «per» potest denotare
<lb/>duplicem causam: scilicet agentem mediam; et sic sumus adoptati a Deo
<lb/>Patre per Filium, ut appropriate loquamur: quia per eum Deus Pater multos
<lb/>filios in gloriam adduxit, ut dicitur ad Hebr. 2, secundum quod eum misit in
<lb/>mundum Salvatorem. Potest etiam notare formalem causam; et hoc dupliciter;
<lb/>vel inhaerentem, vel exemplarem. Si inhaerentem, sic adoptati sumus per
<lb/>Spiritum Sanctum, cui appropriatur caritas, secundum quam formaliter meremur.
<lb/>Ideo dicitur Ephes. 1, 13: «Signati estis Spiritu promissionis Sancto, qui
<lb/>est pignus hereditatis nostrae». Si vero designat causam exemplarem formalem,
<lb/>sic sumus adoptati per Filium; unde Rom. 8, 29: «Quos praescivit conformes
<lb/>fieri imaginis filii sui, ut sit ipse primogenitus in multis fratribus».
<lb/>Et per hoc patet responsio ad obiecta.
<pb n="vol. 5, p. 572"/>
<lb/>ARTICULUS 2
<lb/><hi rend="bold">Utrum omnibus creaturis conveniat adoptari,</hi>
<lb/><hi rend="bold">et an homines ex ipsa creatione adoptet</hi>
<lb/><hi rend="bold">Ad secundum sic proceditur.</hi>
<lb/>1. VIDETUR, quod omnibus creaturis conveniat adoptari. Deus enim dicitur
<lb/>pater noster, quia creavit nos, sicut dicitur Deut. 32, 6: «Numquid non ipse est
<lb/>pater tuus?». Sed non est pater creaturarum per naturam, quia sic solius
<lb/>Christi pater est. Ergo est pater per adoptionem; ergo omnibus creaturis convenit
<lb/>adoptari.
<lb/>2. Praeterea, ex hoc quod Deus aliquid creat, assumit illud in communicationem
<lb/>suorum bonorum ex mera sua bonitate. Sed nihil aliud videtur esse adoptio.
<lb/>Ergo cuilibet creaturae convenit adoptari.
<lb/>3. Praeterea, ex ipsa creatione Deus imprimit rationali creaturae imaginem
<lb/>suam, secundum quam dicitur Filius Dei. Sed non adoptat nos nisi inquantum
<lb/>nos filios suos facit. Ergo ex ipsa creatione ad minus homines adoptat.
<lb/>SED CONTRA, sicut ex dictis patet, adoptio filiorum fit per Spiritum Sanctum. Sed
<lb/>non datur Spiritus Sanctus ratione creationis. Ergo nec adoptio est ratione
<lb/>creationis tantum.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod nec Angelis conveniat adoptari. Quia illi convenit
<lb/>adoptari qui non est in domo patrisfamilias, et in ipsam inducitur. Sed Angeli
<lb/>semper fuerunt in domo Dei, quia in caelo empyreo creati sunt. Ergo eis no
<lb/>convenit adoptari.
<lb/>2. Praeterea, sicut in littera dicitur, nos ideo Filii Dei adoptivi dicimur, quia cum
<lb/>nati fuerimus filii irae, per gratiam facti sumus Filii Dei. Sed Angeli nunquam
<lb/>fuerunt filii irae. Ergo nunquam fuerunt non filii, ad minus secundum illos qui
<lb/>dicunt, quod Angeli fuerunt creati in gratia. Ergo Angelis non convenit adoptari.
<lb/>3. Praeterea, Galat. 4, 4, dicitur: «Misit Deus filium suum... ut adoptionem
<lb/>filiorum reciperemus». Sed ad Angelos non fuit missus Filius Dei: quia non est
<lb/>factus Angelus sicut est factus homo, secundum quem modum ad homines missus
<lb/>dicitur. Ergo Angelis non convenit adoptare.
<lb/>SED CONTRA, per Spiritum Sanctum, qui hominibus datur, dicuntur homines
<lb/>adoptari, ut patet ex dictis. Sed Spiritus Sanctus habitat in Angelis, sicut etiam
<lb/>in hominibus. Ergo Angeli, sicut et homines, dicuntur adoptari.
<lb/>Praeterea, Angeli dicuntur fratres et consortes nostri. Sed hoc non est nisi
<lb/>secundum quod ab eodem patre et ad eamdem hereditatem nobiscum sunt
<lb/>adoptati. Ergo eis convenit adoptari.
<pb n="vol. 5, p. 574"/>
<lb/><hi rend="bold">Quaestiuncula III</hi>
<lb/>1. Ulterius. VIDETUR etiam quod Christus sit filius adoptivus. Quia Hilarius,
<lb/>dicit: «Potestatis dignitas non amittitur dum carnis humilitas
<lb/>adoptatur»; et loquitur de humanitate Christi. Ergo Christus,
<lb/>secundum quod homo, est filius adoptivus.
<lb/>2. Praeterea, non videtur sequi aliquod inconveniens, si dicamus Christum
<lb/>filium adoptivum: neque enim sequitur quod fuerit filius irae, neque aliquando
<lb/>fuerit non filius: quia Angeli nunquam filii irae fuerunt, et tamen dicuntur filii
<lb/>adoptivi. Ergo nihil prohibet Christum dicere filium adoptivum.
<lb/>3. Praeterea, maior est dignitas filii adoptivi quam servi. Sed Christus, secundum
<lb/>quod homo, dicitur servus, ut patet Philip. 2. Ergo multo fortius potest dici
<lb/>filius adoptivus.
<lb/>4. Praeterea, per inhabitationem Spiritus Sancti homo efficitur filius adoptivus.
<lb/>Sed super Christum requievit Spiritus Sanctus, ut dicitur Isai. 11. Ergo ipse
<lb/>debet dici filius adoptivus.
<lb/>5. Praeterea, Augustinus, dicit: «Ea gratia fit
<lb/>ab initio fidei suae homo quicumque christianus qua gratia ille homo ab initio
<lb/>suo factus est Christus». Sed quicumque homo fit ab initio Christianus fit per
<lb/>gratiam adoptionis. Ergo et ille homo factus est Christus per gratiam adoptionis,
<lb/>et ita est filius adoptivus.
<lb/>SED CONTRA, super illo Rom. 1: «Qui praedestinatus est Filius Dei in virtute,
<lb/>dicit Ambrosius: volvi et revolvi Scripturas: Christum nunquam filium
<lb/>adoptivum inveni». Ergo non est dicendus filius adoptivus.
<lb/>Praeterea, adoptare totius Trinitatis est. Si ergo Christus esset filius adoptivus,
<lb/>esset filius Trinitatis, quod esse non potest, ut supra, dist. 4, dictum est.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum, ad primam quaestionem, quod sicut supra, dist. 8, dictum
<lb/>est, de ratione filiationis est ut filius producatur in similitudinem speciei ipsius
<lb/>generantis. Homo autem inquantum per creationem producitur in participationem
<lb/>intellectus, producitur quasi in similitudinem speciei ipsius Dei: quia ultimum
<lb/>eorum secundum quae natura creata participat similitudinem naturae
<lb/>increatae, est intellectualitas; et ideo sola rationalis creatura dicitur ad imaginem,
<lb/>ut in 2 lib., dist. 16, dictum est, unde sola rationalis creatura per creationem
<lb/>filiationis nomen adipiscitur. Sed adoptio, ut dictum est, requirit ut adoptato
<lb/>ius acquiratur in hereditatem adoptantis. Hereditas autem ipsius Dei est ipsa
<lb/>sua beatitudo, cuius non est capax nisi rationalis creatura: nec ipsi acquiritur
<lb/>ex ipsa creatione; sed ex dono Spiritus Sancti, ut dictum est. Et ideo patet quod
<lb/>creatio irrationalibus creaturis nec adoptionem nec filiationem dat; creaturae
<lb/>autem rationali dat quidem filiationem, sed non adoptionem.
<pb n="vol. 5, p. 576"/>
<lb/>AD OBIECTA
<lb/>Ad primum ergo dicendum, quod filiatio per adoptionem addit supra filiationem
<lb/>per creationem sicut perfectum supra diminutum, et sicut gratia super naturam;
<lb/>unde per creationem homo non efficitur filius naturalis neque adoptivus, sed
<lb/>tantum dicitur filius creatione; creaturae autem irrationales nullo modo.
<lb/>Ad secundum dicendum, quod communicatio quorumcumque bonorum non sufficit
<lb/>ad adoptionem; sed communicatio hereditatis; unde nec aliqua creatura
<lb/>dicitur adoptari ex hoc quod sibi aliqua bona communicantur a Deo, nisi communicetur
<lb/>ei hereditas quae est divina beatitudo.
<lb/>Ad tertium dicendum sicut ad primum.
<lb/><hi rend="bold">Solutio II</hi>
<lb/>Ad secundam quaestionem dicendum, quod beata fruitio sicut excedit naturam
<lb/>humanam, ita et naturam angelicam; unde sicut hoc homini datur ex gratia, et
<lb/>non ex debito suae naturae; ita Angelo; et propter hoc sicut competit homini
<lb/>adoptari; ita et Angelo.
<lb/>AD OBIECTA
<lb/>Ad primum ergo dicendum, quod domus Dei, inquantum filii adoptivi inducuntur,
<lb/>non dicitur caelum empyreum, sed ipsa beatitudo divina, secundum quam
<lb/>Deus in semetipso quiescit, et facit alios in se quiescere; et in hac domo non
<lb/>semper fuerunt, quia non fuerunt creati beati.
<lb/>Ad secundum dicendum, quod accidit adoptioni quod adoptatus fuerit filius
<lb/>irae, vel quod fuerit prius tempore non filius; unde ponitur in littera magis ad
<lb/>evidentiam adoptionis quam ad necessitatem. Sed hoc est de necessitate adoptionis
<lb/>ut prius natura sit non filius quam filius, ut filiatio sibi ex natura sua non
<lb/>competat, sed ex gratia quacumque collata; et hoc bene invenitur in Angelo.
<lb/>Ad tertium dicendum, quod quamvis missio Filii in carnem non fuerit facta ad
<lb/>Angelos; fuit tamen facta ad eos missio quae est in mentem, ut in 1 lib., dist. 3,
<lb/>dictum est.
<lb/><hi rend="bold">Solutio III</hi>
<lb/>Ad tertiam quaestionem dicendum, quod Christus nullo modo dicendus est filius
<lb/>adoptionis: quia ei competit ex sua natura, secundum quam aeternaliter a
<lb/>Patre nascitur, habere ius in hereditate paterna: quia omnia quae habet Pater,
<lb/>sua sunt, ut dicitur Ioan. 16: unde hoc ius non acquiritur ei per gratiam advenientem,
<lb/>ut possit dici filius adoptivus.
<pb n="vol. 5, p. 578"/>
<lb/>AD OBIECTA
<lb/>Ad primum ergo dicendum, quod humanitas adoptatur non in ipso capite, sed in
<lb/>membris eius; et sic intelligendum est verbum Hilarii. Vel dicendum, quod etsi
<lb/>adoptio aliquo modo possit dici de natura creata, quae per gratiam trahitur in
<lb/>participationem divinae bonitatis in unitate divinae personae; non tamen oportet
<lb/>quod supposito conveniat, cui naturaliter convenit esse beatum.
<lb/>Ad secundum dicendum, quod sequitur inconveniens, quod Christus, ad minus
<lb/>natura vel intellectu, esset prius non filius quam filius, sicut est de Angelis:
<lb/>quod nullo modo stare potest quantum ad secundam opinionem, quae ponit,
<lb/>quod nullum suppositum praeintelligitur unioni; nec filiatio convenire potest
<lb/>nisi supposito perfecto.
<lb/>Ad tertium dicendum, quod Christus cum dicitur servus, importat subiectionem
<lb/>tantum; unde Christus, secundum quod homo, dicitur servus, sicut minor Patre:
<lb/>non autem importat acquisitionem per gratiam eius quod ei convenit per naturam,
<lb/>sicut filius adoptivus; et ideo nomen servitutis aliquo modo conceditur in
<lb/>Christo, non autem nomen adoptionis.
<lb/>Ad quartum dicendum, quod aliis hominibus per Spiritum Sanctum inhabitantem
<lb/>acquiritur ius in hereditate caelesti de novo, quod eis non competit per
<lb/>naturam, sicut Filio Dei competit; unde per Spiritum Sanctum inhabitantem
<lb/>non dicitur adoptari.
<lb/>Ad quintum dicendum, quod est similitudo quantum ad rationem gratiae, quia
<lb/>utraque est sine meritis praecedentibus, non autem quantum ad effectum: quia
<lb/>illa est gratia unionis, secundum quam efficitur naturalis filius; sed gratia qua
<lb/>homo fit Christianus non facit filium naturalem, sed facit tantum adoptivum.
<pb n="vol. 5, p. 580"/>
<lb/><hi rend="bold">QUAESTIO 3</hi>
<lb/>ARTICULUS 1
<lb/><hi rend="bold">Utrum praedestinatio Christi sit de natura, an de persona</hi>
<lb/><hi rend="bold">Quaestiuncula I</hi>
<lb/>1. Deinde quaeritur de praedestinatione Christi. Et videtur quod non sit de persona.
<lb/>Praedestinatio enim Christi est ad filiationem, quia praedestinatus est
<lb/>Filius Dei in virtute; Rom. 1, 4. Sed filiatio non competit naturae. Ergo
<lb/>praedestinatio non est de natura.
<lb/>2. Praeterea, eius videtur praedestinari cuius est agere, quia eius est etiam felicitari.
<lb/>Sed agere est suppositi, et non naturae. Ergo praedestinatio non est de
<lb/>natura.
<lb/>3. Praeterea, humana natura est unius rationis in Christo et in aliis hominibus.
<lb/>Sed in aliis hominibus praedestinatio non est de natura. Ergo nec in Christo.
<lb/>SED CONTRA, Rom. 1, dicit Glossa, quod praedestinatio est uno modo de eo quod
<lb/>non semper fuit. Sed nihil est in ipso Christo quod non semper fuerit, nisi
<lb/>humana natura. Ergo praedestinatio est de natura.
<lb/>Praeterea, ex hoc aliquis praedestinatur quod praevidetur Deo uniendus per
<lb/>gratiam unionis. Sed humana natura ab aeterno est praevisa Deo unienda per
<lb/>gratiam unionis. Ergo humana natura est praedestinata in Christo.
<lb/><hi rend="bold">Quaestiuncula II</hi>
<lb/>1. Ulterius. VIDETUR, quod praedestinatio Christi non sit conformis praedestinationi
<lb/>nostrae. Quia, secundum Augustinum, praedestinatio qua nos praedestinamur,
<lb/>est propositum miserendi. Sed hoc non competit praedestinationi
<lb/>Christi, quia ipse nunquam fuit miser. Ergo praedestinatio sua et nostra non
<lb/>sunt unius rationis.
<lb/>2. Praeterea, effectus praedestinationis est gratia. Sed gratia Christi est alterius
<lb/>rationis quam gratia nostra: quia nostra gratia non est unionis in persona,
<lb/>sicut sua. Ergo nec praedestinatio eius et nostra sunt eiusdem rationis.
<lb/>3. Praeterea, operationes differunt penes terminos. Sed filiatio naturalis, ad
<lb/>quam terminatur praedestinatio Christi, non est unius rationis cum filiatione
<lb/>adoptionis, ad quam terminatur nostra praedestinatio. Ergo non sunt unius
<lb/>rationis praedestinationes.
<lb/>SED CONTRA est quod utrique praedestinationi competit una definitio, scilicet
<lb/>praedestinatio est praeparatio gratiae in praesenti, et gloriae in futuro. Ergo
<lb/>sunt unius rationis.
<pb n="vol. 5, p. 582"/>
<lb/>Praeterea, Rom. 1 dicit Glossa, quod praeclarissimum exemplar nostrae praedestinationis
<lb/>praecessit in Christo. Ergo est unius rationis: quia exemplar et
<lb/>exemplatum sunt unius rationis.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod praedestinatio eius sit causa efficiens nostrae praedestinationis.
<lb/>Ephes. 1, 5, dicitur: «Praedestinavit nos in adoptionem filiorum
<lb/>per Iesum Christum». Sed «per» denotat causam efficientem, quando dicitur
<lb/>Pater operari per Filium. Ergo eius praedestinatio est causa efficiens nostrae
<lb/>praedestinationis.
<lb/>2. Item, videtur quod sit causa exemplaris, per illud quod dicitur Rom. 8, 29:
<lb/>«Quos praedestinavit conformes fieri imaginis Filii sui». Sed imago ad exemplaritatem
<lb/>pertinet. Ergo est causa exemplaris nostrae praedestinationis; sicut
<lb/>etiam sua resurrectio nostrae resurrectionis.
<lb/>3. Item, videtur quod finalis. Quia nostra praedestinatio videtur esse ordinata
<lb/>ad impletionem corporis Christi, ut patet Ephes. 4, unde ipse videtur esse finis
<lb/>nostrae salutis. Ergo et eius praedestinatio nostrae praedestinationis.
<lb/>SED CONTRA, aeternum non habet causam. Sed praedestinatio nostra est aeterna.
<lb/>Ergo non habet causam, Christi praedestinationem.
<lb/>Praeterea, Christus non est praedestinatus nisi secundum quod homo. Sed ipse,
<lb/>secundum quod homo, non est causa nostri, sed secundum quod Deus. Ergo
<lb/>praedestinatio eius non est causa praedestinationis nostrae.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod praedestinatio accipitur
<lb/>communiter et proprie. Communiter pro praescientia et praeordinatione cuiuscumque;
<lb/>et sic patet quod praedestinatio potest esse de natura. Secundum
<lb/>autem quod proprie accipitur importat ordinem praedestinati ad gratiam.
<lb/>Gratia autem creaturae facit unionem ad Deum: quae quidem duplex est: scilicet
<lb/>per operationem, secundum quam nos unimur Deo cognoscendo et amando
<lb/>ipsum: et in persona; et secundum hoc humana natura fuit unita Deo; et ideo,
<lb/>cum praedestinatio Christi ordinetur ad gratiam unionis in persona, potest dici,
<lb/>quod natura est praedestinata, vel persona ratione naturae.
<lb/>AD OBIECTA
<lb/>Ad primum ergo dicendum, quod praedestinatio Christi primum effectum habet
<lb/>ipsam unionem: unde cum unio sit naturae, potest etiam dici praedestinata;
<lb/>quamvis sibi filiatio non conveniat, quia filiatio non est primus effectus
<lb/>praedestinationis, sed consequitur ad unionem.
<pb n="vol. 5, p. 584"/>
<lb/>Ad secundum dicendum, quod ratio illa procedit de felicitate creaturae ex hoc
<lb/>quod Deo unitur per operationem; sed ipsa natura beatificatur ex hoc quod
<lb/>Deo unitur in persona.
<lb/>Et per hoc etiam patet responsio ad tertium: quia praedestinatio aliorum hominum
<lb/>non est ad unionem in persona, sed ad unionem per operationem.
<lb/><hi rend="bold">Solutio II</hi>
<lb/>Ad secundam quaestionem dicendum, quod multa requiruntur in praedestinatione
<lb/>et ex parte praedestinantis, et ex parte praedestinati,
<lb/>et secundum terminum a quo, et secundum terminum ad quem, secundum quod
<lb/>potest attendi diversitas inter praedestinationem Christi et nostram. Ex parte
<lb/>autem praedestinantis, qui Deus est, non est diversitas inter praedestinationem
<lb/>Christi et nostram; est autem differentia ex parte praedestinati: quia in nobis
<lb/>est de persona, in Christo autem de natura, ut dictum est. Similiter est
<lb/>differentia ex parte termini a quo: quia in nobis est ut liberemur a
<lb/>peccato, sicut dicit Glossa super illud Rom. 8: «Quos praedestinavit, hos vocavit»:
<lb/>in Christo autem non; quia neque contraxit, neque fecit peccatum.
<lb/>Sed neutra istarum differentiarum diversificat rationem praedestinationis; sed
<lb/>solum illa quae est essentialis et specifica. Specifica autem differentia cuiuslibet
<lb/>motus vel operationis, accipitur penes terminum ad quem. Illud autem ad
<lb/>quod est praedestinatio, non est unius rationis in Christo et in nobis: quia praedestinatio
<lb/>Christi est ad unionem in persona; praedestinatio autem nostra ad
<lb/>unionem per operationem, aut per habitum assimilantem; et haec duae uniones
<lb/>non sunt unius rationis, sed se habent secundum prius et posterius, et perfectum
<lb/>et diminutum; et ideo praedestinatio Christi et nostra non est unius rationis
<lb/>secundum univocationem, sed secundum analogiam.
<lb/>Et per hoc facile est respondere ad obiecta.
<lb/><hi rend="bold">Solutio III</hi>
<lb/>Ad tertiam quaestionem dicendum, quod in ipsa praedestinatione duo sunt;
<lb/>unum aeternum, scilicet ipsa Dei operatio; et aliud temporale, scilicet praedestinationis
<lb/>effectus. Praedestinatio ergo nostra quantum ad illud quod est aeternum
<lb/>in ipsa, causam non habet; sed quantum ad effectum potest habere causam,
<lb/>inquantum scilicet eius effectus producitur mediantibus aliquibus causis
<lb/>creatis: et secundum hoc praedestinationis nostrae causa efficiens est praedestinatio
<lb/>Christi inquantum ipse est mediator nostrae salutis; et formalis, in
<lb/>quantum in filios Dei ad imaginem eius praedestinamur, et finalis, inquantum
<lb/>nostra salus in eius gloriam redundat.
<lb/>Et per hoc patet solutio ad obiecta.
<pb n="vol. 5, p. 586"/>
<lb/><hi rend="bold">EXPOSITIO TEXTUS</hi>
<lb/>«Christum secundum hominem non esse personam, nec aliud». Primum horum
<lb/>conceditur ab omni opinione; secundum autem non, sed a tertia tantum; quia
<lb/>primae duae opiniones dicunt quod secundum quod Christus est homo, est aliquid.
<lb/>Hoc autem negare est error.
<lb/>«Secundum enim multiplicem habet rationem». Ista divisio accipitur ex comparatione
<lb/>replicationis ad subiectum propositionis: quia potest fieri replicatio vel
<lb/>eius quod antecedit subiectum, et sic notat causam; vel eius quod sequitur, et
<lb/>sic notat habitum, aut quodcumque aliquid accidens; sed specialiter nominat
<lb/>habitum propter rationem tertiae opinionis: vel ipsius subiecti, et hoc vel quantum
<lb/>ad naturam, et sic exprimit conditionem naturae; vel quantum ad suppositum,
<lb/>et sic notat unitatem personae in Christo.
<lb/>«Illa tamen personae descriptio non est data pro divinis personis». Contra est
<lb/>quod directe ponit eam Boetius in materia ista in lib. De duab. Nat..
<lb/>Dicendum, quod Magister verum dicit, si capiantur stricte ea quae in divisione
<lb/>ponuntur; sed Boetius large accipit; et hoc patet in 1 lib., dist. 25.
<lb/>«Non autem sic dicitur Filius natura». Dicitur enim Deus natura quasi formaliter;
<lb/>sed dicitur Filius natura, non formaliter, sed quantum ad modum originis,
<lb/>quia per modum naturae procedit.
<lb/>«Christus nunquam fuit filius»; nec prius tempore, sicut nos, nec prius natura
<lb/>aut intellectu, sicut Angeli, si in gratia creati sunt.
<lb/>«Christum filium Virginis esse natura et gratia». Contra. Natura et gratia ex
<lb/>opposito dividuntur. Ergo quod est per gratiam, non est per naturam.
<lb/>Praeterea, Christus est filius matris, sicut et quilibet alius homo. Sed alii homines
<lb/>non sunt filii matrum suarum per gratiam. Ergo nec Christus.
<lb/>Dicendum ad primum quod gratia unionis non opponitur contra naturam: quia
<lb/>per eam una persona fit duarum naturarum: et sic quod inest per gratiam unionis,
<lb/>inest per alterutram naturarum naturaliter.
<lb/>Ad secundum dicendum, quod Christum, inquantum hominem nasci ex matre,
<lb/>non fuit per gratiam, sed nasci simul Deum et hominem; et hoc fuit per gratiam
<lb/>unionis.
<lb/>«Non talis hic filius». Ergo videtur quod filiatio dicatur aequivoce. Dicendum,
<lb/>quod non univoce, nec aequivoce, sed analogice, sicut et alia quae dicuntur de
<lb/>Deo et creaturis.
<pb n="vol. 5, p. 588"/>
<lb/>«Origine, non adoptione». Hoc dicitur contra Nestorium, qui cum poneret in
<lb/>Christo duas personas, non potuit ponere unionem nisi per gratiam: et sic
<lb/>sequeretur quod persona hominis non sit Filius Dei nisi per gratiam habitualem
<lb/>adoptionis, sicut et nos.
<lb/>«Veritate, vel nuncupatione». Hoc dicitur contra Sabellium, qui posuit
<lb/>distingui personas tantum nominaliter.
<lb/>«Nativitate, non creatione». Et hoc dicitur contra Arium, qui dicebat Filium
<lb/>Dei esse creaturam.
<pb n="vol. 5, p. 594"/>
<lb/><hi rend="bold">IN TERTIUM SENTENTIARUM, DISTINCTIO 11</hi>
<lb/><hi rend="bold">DIVISIO TEXTUS</hi>
<lb/>Postquam determinavit Magister, qualiter ea quae sunt dignitatis in humana
<lb/>natura, de Christo possunt vel non possunt dici; hic determinat quomodo de
<lb/>Deo dici possunt ea quae ad defectum naturae humanae pertinent; et dividitur
<lb/>in duas partes: in prima inquirit, utrum nomen creaturae quod de humana
<lb/>natura dicitur, de Christo dici possit; in secunda, utrum illi defectus qui consequuntur
<lb/>ipsam, inquantum creatura, vel alio modo ipsi convenire possint,
<lb/>dist. 12, ibi: «Post praedicta quaeritur, utrum homo ille coeperit esse, vel semper
<lb/>fuerit».
<lb/>Prima in tres: in prima movet quaestionem; in secunda determinat eam, ibi:
<lb/>«Ad quod potest dici»; in tertia excludit obiectiones quae contra solutionem
<lb/>fieri possunt, ibi: «Etsi ergo Christus secundum hominem dicitur creatura, non
<lb/>tamen simpliciter praedicandus est creatura». Circa primum duo facit: primo
<lb/>determinat propositam quaestionem; secundo confirmat determinationem; et
<lb/>primo quantum ad hoc quod Christus non possit simpliciter dici creatura, ibi:
<lb/>Qui Christum vel Dei Filium, non esse factum vel creatum, in lib. 1 de Trin.
<lb/>«ostendit»; secundo quantum ad hoc quod possit dici creatura cum determinatione,
<lb/>scilicet inquantum est homo, ibi: «Sed addita determinatione recte dici
<lb/>potest».
<pb n="vol. 5, p. 596"/>
<lb/><hi rend="bold">QUAESTIO 1</hi>
<lb/>Hic quaeruntur quatuor: 1. Utrum Filius Dei sit creatura; 2. Utrum Christus,
<lb/>vel iste homo, possit dici creatura; 3. Utrum sit creatura, secundum quod
<lb/>homo; 4. Utrum omnia quae humanae naturae conveniunt, de Christo possint
<lb/>praedicari.
<lb/>ARTICULUS 1
<lb/><hi rend="bold">Utrum Filius Dei sit creatura</hi>
<lb/><hi rend="bold">Ad primum sic proceditur.</hi>
<lb/>1. VIDETUR, quod Filius Dei sit creatura. Eccli. 24, 14: «Ab initio et ante saecula
<lb/>creata sum»: et loquitur de divina sapientia. Sed Filius Dei est Dei sapientia.
<lb/>Ergo ipse est creatura.
<lb/>2. Praeterea, omne quod est subiectum Deo, vel minus eo, est creatura. Sed
<lb/>Filius Dei est huiusmodi, ut patet Ioan. 14, 28: «Pater maior me est»; et
<lb/>1 Corinth. 15, dicitur quod Filius erit subiectus Patri, qui subiecit ei omnia.
<lb/>Ergo Filius Dei est creatura.
<lb/>3. Praeterea, hoc modo se habent actiones ad invicem, sicut termini actionum.
<lb/>Sed esse, quod est terminus creationis, est prius quacumque alia forma ad
<lb/>quam terminantur aliae actiones. Ergo creatio est prior omnibus aliis actionibus
<lb/>vel productionibus. Sed posterius semper praesupponit prius. Cum ergo
<lb/>generatio conveniat Filio Dei, secundum quam dicitur natus, videtur quod
<lb/>etiam creatio conveniat ei, ut dicatur creatus.
<lb/>4. Praeterea, ut probat Avicenna in sua Metaph., id cuius essentia est suum
<lb/>esse, est per se necesse esse. Sed quod est huiusmodi, non habet esse ab alio:
<lb/>quia hoc quod est necesse esse absolute, non est propter aliquid aliud, ut etiam
<lb/>dicit Philosophus in 5 Metaph.. Ergo id cuius essentia est suum esse,
<lb/>non habet esse ab alio. Sed Filius habet esse ab alio. Ergo non est necesse
<lb/>esse; nec sua essentia est suum esse. Ergo est creatura.
<lb/>5. Praeterea, omne quod habet causam sui esse, est creatura. Sed Filius habet
<lb/>causam sui esse: quia Pater est causa Filii, ut dicit Chrysostomus, et omnes
<lb/>graeci doctores concedunt. Ergo filius est creatura.
<lb/>6. Praeterea, omne quod gignitur, ad hoc gignitur ut sit. Sed quod est, non
<lb/>gignitur ad hoc quod sit, quia iam est. Ergo omne quod gignitur, antequam
<lb/>gignatur non est. Sed omne quod non fuit et postea est, creatum est. Ergo
<lb/>Filius, cum genitus sit, creatus est.
<pb n="vol. 5, p. 598"/>
<lb/>7. Praeterea, omne quod habet aliquid ab alio, in se consideratum non habet
<lb/>illud; et caret illo, si sibi relinquatur. Sed Filius habet esse ab alio. Ergo in se
<lb/>consideratus non habet esse; et si sibi relinquatur, non esset. Sed haec est conditio
<lb/>creaturae, secundum quam dicitur vertibilis in nihilum: quia omnia in nihilum
<lb/>reverterentur, nisi ea manus conditoris teneret. Ergo Filius est creatura.
<lb/>SED CONTRA, nulla creatura est consubstantialis Creatori. Sed Filius est consubstantialis
<lb/>Patri, ut dicitur Ioan. 10, 30: «Ego et Pater unum sumus». Ergo
<lb/>Filius non est creatura.
<lb/>Praeterea, omnis creatura portatur per potentiam Creatoris. Sed id quod omnia
<lb/>portat non portatur. Ergo id quod omnia portat, non est creatura. Sed hoc est
<lb/>Filius: Hebr. 1, 3: «Portans omnia Verbo virtutis suae». Ergo Filius non est
<lb/>creatura.
<lb/>Praeterea, nihil est in Deo quod sit creatura. Sed Filius est in Deo Patre, cum
<lb/>sit Verbum eius, et omne verbum est in dicente. Ergo Filius non est creatura.
<lb/>Praeterea, omne quod dicitur per similitudinem, reducitur ad id quod proprie
<lb/>dicitur. Sed homines dicuntur Filii Dei per assimilationem ad unicum Filium;
<lb/>Roman. 8, 29: «Conformes fieri imaginis Filii sui». Ergo ipse proprie Filius
<lb/>dicitur. Sed nullus dicitur proprie filius alicuius nisi habeat eamdem naturam
<lb/>specie quam habet pater, et vere; ergo Filius est vere Deus. Sed nulla creatura
<lb/>est huiusmodi. Ergo Filius non est creatura.
<lb/><hi rend="bold">Solutio</hi>
<lb/>Respondeo dicendum, quod Filius naturaliter a Patre procedit: hoc enim ipsum
<lb/>nomen filiationis demonstrat, si vera filiatio sit: quod oportet maxime esse in
<lb/>illa filiatione et paternitate, ex qua omnis paternitas et filiatio in caelo et in
<lb/>terra nominatur: ad Eph. 3. Maxime enim vera sunt quae sunt causa esse veritatis
<lb/>in aliis, ut dicitur 2 Metaph.. Omne autem quod naturaliter procedit
<lb/>ab altero, duo habet. Unum est quod aequatur ei a quo procedit: quia natura
<lb/>non postponit facere opus suum, nisi sit ex defectu agentis: qui quidem
<lb/>defectus est in eo, quod agens naturaliter non habet perfectam virtutem ad
<lb/>agendum; sicut pueri ad generandum: vel in eo quod agit per transmutationem
<lb/>exterioris materiae, unde effectus non sequitur nisi in fine transmutationis, et
<lb/>sic oportet quod duratione sequatur suam causam agentem: quae longe sunt a
<lb/>Deo, cuius virtus non augetur, neque materiam ex qua operetur requirit. Restat
<lb/>ergo quod omne naturaliter a Deo procedit, coaeternum sit ei; et ita
<lb/>Filius est ab aeterno.
<lb/>Aliud est quod oportet esse in eo quod naturaliter procedit ab altero, quod sit
<lb/>simile ei a quo procedit; quia natura intendit sibi simile producere inquantum
<lb/>potest; unde quod aliquid naturaliter procedens non habeat perfectam similitudinem
<pb n="vol. 5, p. 600"/>
<lb/>eius a quo procedit, contingit vel ex defectu virtutis agentis, sicut in
<lb/>semine in quo debilitatur calor naturalis, unde non sufficit ad generandum
<lb/>masculum, sed feminam; vel ex defectu materiae, quae non potest recipere
<lb/>totam virtutem agentis, sicut accidit in partubus monstruosis. Haec autem duo
<lb/>a Deo longe sunt, ut dictum est, unde oportet quod hoc quod naturaliter a Deo
<lb/>procedit, perfectam similitudinem ad eum habeat. Perfecta autem similitudo
<lb/>esse non potest ubi non est eadem natura secundum speciem. Natura autem
<lb/>divina non potest esse eadem specie nisi sit eadem numero, cum omnino sit
<lb/>immaterialis. Unde oportet quod Filius qui naturaliter a Deo Patre procedit,
<lb/>habeat eamdem numero naturam cum ipso, et per consequens idem esse; et ita
<lb/>omnibus modis ei erit aequalis. Et quia natura et esse Dei Patris nullo modo
<lb/>dependet ad nihil, vel ad non esse, ut scilicet non esse praecedat eam tempore
<lb/>vel natura; ideo nec natura nec esse Filii ad nihil aliquo modo dependet.
<lb/>Ex quo patet quod Filius nullo modo potest esse creatura, neque secundum
<lb/>quod fides de creatione loquitur, secundum quam ponimus quod non esse duratione
<lb/>creaturam praecessit; nec secundum quod quidam philosophi posuerunt
<lb/>creationem, dicentes illud creari quod esse habet post non esse, non tempore,
<lb/>sed natura: et hoc est cuius esse dependens est ad non esse, quia in se consideratum
<lb/>et sibi relictum non est, cum solum ab altero esse habeat. Sed de hoc in
<lb/>2 lib., distinct. 2, dictum est plenius.
<lb/>AD OBIECTA
<lb/>Ad primum ergo dicendum, quod istud verbum vel intelligitur de sapientia creata,
<lb/>scilicet angelica natura, quae est ante tempora saecularia, etsi non duratione,
<lb/>tamen ordine naturae; vel intelligitur de Filio Dei quantum ad naturam
<lb/>assumptam, quae etsi ante saecula creata non fuerit, fuit tamen ab aeterno
<lb/>praevisa creari.
<lb/>Ad secundum dicendum, quod sicut Augustinus docet in 1 de Trin., omnia
<lb/>quae minorationem aut subiectionem circa Filium Dei ponere videntur, vel referenda
<lb/>sunt ad naturam assumptam secundum quam minor est Patre, in forma
<lb/>Dei manens aequalis Patri, ut dicitur ad Philip. 2: vel referendum est ad commendationem
<lb/>principii, secundum quod Pater dicitur principium Filii: et secundum
<lb/>hoc dicitur maior, quamvis Filius non sit minor, ut dicit
<lb/>Hilarius.
<lb/>Ad tertium dicendum, quod secundum Basilium, accipere a Patre Filius habet
<lb/>commune cum omni creatura; sed habere per naturam est sibi proprium; unde
<lb/>processio Filii a Patre in aliquo convenit cum processione quae est in creaturis,
<lb/>communitate analogiae, et in aliquo differt. Convenit quidem in respectu originis,
<lb/>qui est esse ab aliquo; differt autem in hoc quod processio Filii a Patre est
<lb/>per naturam; aliorum autem per voluntatem. Ex hoc sequitur triplex differentia,
<lb/>ut ex dictis patet. Prima, quod Filius est consubstantialis Patri; secunda, quod
<lb/>est coaeternus; tertia, quod esse suum nullo modo dependet ad nihil: et haec
<lb/>sequitur ex prima.
<pb n="vol. 5, p. 602"/>
<lb/>Unde considerandum est, quod omnia nomina vel verba quae important respectum
<lb/>originis absolute, recipiuntur in processionem divinam, sicut «procedit»,
<lb/>«exit», «est ab alio»; illa autem quae important aliquid contrarium tribus praedictis,
<lb/>nullo modo dicuntur, sicut «factus», quod repugnat consubstantialitati:
<lb/>quia «facere» dicitur proprie secundum operationem quam agens exercet in id
<lb/>quod est extra: et similiter verbum incipiendi repugnat coaeternitati, et similiter
<lb/>verbum creandi importat dependentiam ad non esse.
<lb/>Sed nativitas ad respectum originis absolute addit aliquid magis pertinens ad
<lb/>consubstantialitatem quam ad differentiam substantiae: quia, sicut supra, dist. 8,
<lb/>dictum est, nascitur proprie quod procedit coniunctum ei a quo procedit: et
<lb/>ideo omnia illa quae pertinent ad generationem vivorum, quorum est nasci,
<lb/>dicuntur in processione Filii, sicut «oriri et nasci», «gigni et generari»; et haec
<lb/>est causa quare processio Filii potuit habere nomen proprium, non autem processio
<lb/>Spiritus Sancti, qui non procedit per modum nascentis. Unde generatio
<lb/>vel nativitas non transumitur ad divina secundum quod praesupponit creationem,
<lb/>sed secundum quod importat consubstantialitatem.
<lb/>Ad quartum dicendum, quod ratio illa sequitur de eo quod est ab alio, habens
<lb/>aliam naturam ab ipso: quia sic naturae eius quod est ab alio, non debetur esse
<lb/>ex se ipsa; unde ipsa non est suum esse, ut habeat necessitatem essendi ex se.
<lb/>Sed Filius est a Patre, habens eamdem numero naturam; unde sicut natura
<lb/>Patris est suum esse, ac per hoc necesse esse; ita et natura Filii: nec eius esse
<lb/>est aliquo modo dependens ad nihil, sicut nec esse Patris.
<lb/>Ad quintum dicendum, quod esse Filii non est creatum: unde Filius non habet
<lb/>causam sui esse; nec suum esse habet principium: quamvis enim secundum nos
<lb/>ipse Filius habeat principium a quo est, non tamen causam: quia secundum nos
<lb/>nomen principii importat relationem originis absolute; nomen autem causae
<lb/>importat respectum originis per comparationem ad esse rei quod a causa procedit:
<lb/>unde terminus a quo, dicitur principium motus, non tamen causa. Sed
<lb/>secundum graecos nomen causae importat simplicem formae originem, sicut
<lb/>nomen principii secundum nos. Et quamvis dicamus Patrem principium Filii,
<lb/>non tamen dicimus Filium principiatum a Patre; quia nomine principiati non
<lb/>utimur nisi in his quae sunt constituta in esse per principium: unde linea non
<lb/>dicitur esse principiatum puncti, sicut nec motus termini a quo; sed tamen dicitur
<lb/>esse a principio.
<lb/>Ad sextum dicendum, quod Filius non habuit esse antequam generaretur. Sed
<lb/>quia generatio eius est aeterna, et esse eius aeternum est.
<pb n="vol. 5, p. 604"/>
<lb/>Ad septimum dicendum, quod sicut creatura non habet esse nisi a Deo, ita nec
<lb/>Filius habet esse nisi a Patre. Sed in hoc est differentia, quod creatura non est
<lb/>illa relatio secundum quam dicitur esse a Deo, per quam habet esse; et ideo
<lb/>potest considerari in se, sine respectu eius ad Deum; et sic invenitur non
<lb/>habens esse. Sed Filius Dei est ipsa relatio secundum quam habet esse a Patre,
<lb/>et ipsa relatio est ipsum esse: et ideo non potest Filius considerari sine respectu
<lb/>ad Patrem, ut inveniatur in se non habens esse, vel potens in nihilum decidere.
<lb/>ARTICULUS 2
<lb/><hi rend="bold">Utrum Christus sit creatura</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod Christus sit creatura. Leo Papa: «Nova et inaudita conventio:
<lb/>Deus qui erat et qui est, fit creatura». Sed illud quod Deus fit, potest de
<lb/>Christo praedicari. Ergo Christus est creatura. Damascenus
<lb/>etiam dicit de Christo, quod non scandalizabitur ad nomen creaturae.
<lb/>2. Praeterea, de quocumque praedicatur inferius, et superius. Sed creatura est
<lb/>superius ad hominem. Ergo cum homo praedicetur de Christo, creatura de ipso
<lb/>praedicabitur.
<lb/>3. Praeterea, omne quod est, vel est creatum vel increatum. Si ergo Christus est
<lb/>homo, vel erit homo creatus vel increatus. Sed non est homo increatus, sicut nec
<lb/>homo aeternus, quia omne increatum est. Ergo est homo creatus: ergo est creatura.
<lb/>4. Praeterea, id quod convenit parti, transumitur ad praedicationem totius;
<lb/>sicut homo dicitur Crispus propter capillos. Sed humana natura est quasi pars
<lb/>personae compositae, pro qua supponit hoc nomen «Christus». Ergo cum
<lb/>humana natura sit creatura, Christus potest dici creatura.
<lb/>5. Praeterea, principalior pars hominis Christi est anima quam corpus. Sed
<lb/>ratione corporis quod de Virgine traxit, simpliciter dicitur natus de Virgine.
<lb/>Ergo ratione animae, quae creata est a Deo, debet dici creatura.
<lb/>6. Praeterea, sicut repugnat nomen creaturae Filio increato; ita repugnat temporaliter
<lb/>nasci aeternaliter nato. Sed tamen dicimus Christum temporaliter
<lb/>natum. Ergo et simpliciter possumus ipsum dicere creaturam.
<lb/>SED CONTRA, creatura non potest praedicari de aliquo aeterno. Sed Christus
<lb/>supponit suppositum aeternum. Ergo non potest dici creatura.
<lb/>Praeterea, in Christo nihil creatum est, nisi humana natura. Sed humana natura
<lb/>non praedicatur de Christo. Ergo Christus non potest dici creatura.
<lb/>Praeterea, omnis creatura rationalis est filius Trinitatis per creationem. Sed
<lb/>Christus si est creatura, est creatura rationalis. Ergo est filius Trinitatis per
<lb/>creationem: quod supra improbatum est, dist. 4.
<pb n="vol. 5, p. 606"/>
<lb/><hi rend="bold">Solutio</hi>
<lb/>Respondeo dicendum, quod creatio proprie respicit esse rei: unde dicitur in lib.
<lb/>de Causis, quod esse est per creationem, alia vero per informationem.
<lb/>Esse autem simpliciter et per se est suppositi subsistentis; alia vero dicuntur
<lb/>esse, inquantum suppositum in eis subsistit, vel essentialiter, sicut materia et
<lb/>forma, et sic natura ipsa dicitur esse; vel accidentaliter, sicut accidentia dicuntur
<lb/>esse. Esse ergo dictum simpliciter de supposito significat esse personale
<lb/>ipsius; esse vero, secundum quod convenit parti vel accidenti, non dicitur simpliciter
<lb/>de supposito, sed suppositum dicitur esse in eo; unde cum dico:
<lb/>«Christus est», significatur esse ipsius, non autem esse ipsius naturae, vel accidentis,
<lb/>vel partis. Cum autem fiat unio naturarum in esse suppositi secundum
<lb/>secundam opinionem, esse, secundum quod Christus simpliciter esse dicitur, est
<lb/>esse increatum; unde non potest dici creatura, non tantum ad evitandum errorem
<lb/>Arii, ut quidam dicunt, sed etiam ad vitandum falsitatem.
<lb/>Potest tamen dici, quod aliquid creatum est in Christo, scilicet humana natura;
<lb/>quia esse quamvis sit unum, tamen respectum habet ad naturam et ad partes
<lb/>eius, secundum quas humana natura dicitur esse in Christo, vel partes aut accidentia
<lb/>eius, ut supra, dist. 6, dictum est. Unde sicut esse aliquo modo ad naturam
<lb/>pertinet, et ad partes et accidentia eius, ita et creatio.
<lb/>AD OBIECTA
<lb/>Ad primum ergo dicendum, quod verba illa intelligenda sunt cum determinatione,
<lb/>ut dicit Magister in littera; quamvis illa determinatio causa brevitatis
<lb/>intermittatur.
<lb/>Ad secundum dicendum, quod creatura non est superius ad hominem: quia
<lb/>creatio magis respicit esse quam naturam. Esse autem non est genus, nec inducitur
<lb/>in significatione alicuius generis, ut dicit Avicenna, cum ea quae sunt in
<lb/>uno genere, non conveniant in uno esse, sed in natura communi. Vel dicendum,
<lb/>quod creatura non est superius ad hominem, significans quid est homo: quia
<lb/>creatio non respicit naturam vel essentiam, nisi mediante actu essendi; qui est
<lb/>primus terminus creationis. Humana autem natura in Christo non habet aliud
<lb/>esse perfectum, quod est esse hypostasis, quam esse divinae personae; et ideo,
<lb/>simpliciter loquendo, creatura dici non potest: quia intelligeretur quod esse
<lb/>perfectum hypostasis Christi per creationem esset acquisitum.
<lb/>Ad tertium dicendum, quod cum dicitur, «Christus est homo creatus», locutio
<lb/>est duplex: ex eo quod hoc participium «creatus» potest determinare praedicatum
<lb/>in comparatione ad subiectum, et sic potest esse vera, sicut et ista:
<lb/>«Christus est factus homo». Si autem determinat absolute praedicatum, tunc est
<lb/>falsa: quia in homine non intelligitur tantum natura, sed suppositum aeternum,
<lb/>cui non convenit esse creatum: quod enim determinat praedicatum in ordine ad
<lb/>subiectum, est determinatio ipsius inquantum est praedicatum; unde oportet
<pb n="vol. 5, p. 608"/>
<lb/>quod respiciat praedicatum formaliter: quia termini in praedicato ponuntur
<lb/>formaliter; determinatio autem quae determinat absolute ponitur circa praedicatum
<lb/>sicut circa subiectum quoddam; unde magis respicit suppositum quam
<lb/>formam.
<lb/>Similiter etiam haec est falsa: «Christus est homo increatus»: quia privatio
<lb/>creationis ponitur circa praedicatum ratione utriusque; et ideo utraque falsa
<lb/>est, nec sibi contradicunt, sed haec est vera: «Christus est homo qui non est
<lb/>creatus sed aeternus ex parte Deitatis», non tamen aeternus homo, ut aeternitas
<lb/>determinet praedicatum in ordine ad subiectum.
<lb/>Ad quartum dicendum, quod totum denominatur a proprietate partis, quando
<lb/>illa proprietas nullo modo nata est convenire nisi parti illi, sicut crispitudo
<lb/>capillis, et claudicatio pedi. Sed creatio non tantum naturae, sed etiam personae
<lb/>nata est convenire, et etiam personae et supposito magis proprie; et ideo
<lb/>non potest dici de supposito quod sit creatum, quia natura est creata.
<lb/>Et per hoc patet solutio ad quintum: quia nasci de matre non est natum convenire
<lb/>supposito hominis, nisi per hoc quod corpus traducit a matre; unde non
<lb/>habet repugnantiam temporaliter nasci ad aeternaliter nasci: quia unum naturam
<lb/>humanam respicit, et alterum divinam: quarum habet unam Christus a
<lb/>Patre aeternaliter, alteram a matre temporaliter. Sed creatum et increatum
<lb/>utrumque potest respicere suppositum ratione esse quod est suppositi.
<lb/>Unde patet solutio ad sextum.
<lb/>ARTICULUS 3
<lb/><hi rend="bold">Utrum Christus secundum quod homo, sit creatura</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod Christus non possit dici creatura secundum quod homo.
<lb/>Quidquid enim praedicatur de altero secundum quod ipsum est, praedicatur de
<lb/>eo simpliciter. Sed quod praedicatur de Christo secundum quod homo, praedicatur
<lb/>de eo secundum quod ipsum est, quia ipse est essentialiter homo. Ergo
<lb/>cum esse creaturam non praedicetur simpliciter, non potest praedicari de eo
<lb/>secundum quod homo.
<lb/>2. Praeterea, magis est esse filium adoptivum quam esse creaturam. Sed non
<lb/>potest dici quod Christus, secundum quod homo, sit filius adoptivus. Ergo
<lb/>multo minus potest dici quod, secundum quod homo, sit creatura.
<lb/>3. Praeterea, secundum quod Magister dicit in littera, haec est tropica locutio:
<lb/>«Christus est creatura». Ergo si Christus, secundum quod homo, sit creatura, et
<lb/>haec etiam erit impropria, «Christus est homo», quod est falsum.
<pb n="vol. 5, p. 610"/>
<lb/>4. Praeterea, nihil est creatum in Christo nisi humana natura. Sed haec est
<lb/>falsa: «Christus, secundum quod homo est humana natura». Ergo et haec:
<lb/>«Christus secundum quod homo, est creatura».
<lb/>5. Praeterea, ista se compatiuntur, ut Christus sit homo, et sit Deus. Ergo quod
<lb/>non compatitur secum hoc quod est esse Deum, non potest praedicari de
<lb/>Christo secundum quod homo, sicut hoc quod est carere Divinitate. Sed esse
<lb/>creaturam non compatitur secum hoc quod est esse Deum. Ergo Christus non
<lb/>est creatura, secundum quod homo.
<lb/>SED CONTRA, omne quod non est aeternum, est creatum. Sed Christus, secundum
<lb/>quod homo, non est aeternus, sicut nec Deus. Ergo secundum quod homo, est
<lb/>creatura.
<lb/>Praeterea, omne quod factum est, creatum est. Sed Christus secundum quod
<lb/>homo, est factus. Ergo est creatus secundum quod homo.
<lb/>Praeterea, omnis conditio alicuius naturae potest praedicari de aliquo secundum
<lb/>nomen significans naturam illam. Sed homo significat naturam humanam,
<lb/>cuius conditio est quod sit creatura. Ergo Christus potest dici creatura secundum
<lb/>quod homo.
<lb/><hi rend="bold">Solutio</hi>
<lb/>Respondeo dicendum, quod humana natura se habet ad compositam personam
<lb/>Christi sicut pars; quamvis proprie pars dici non possit, nec proprie persona
<lb/>composita, ut supra, dist. 6, qu. 2, art. 3, dictum est. Pars autem aliquando
<lb/>habet aliquam dispositionem quae nata est convenire toti; aliquando vero
<lb/>aliam quae non est nata convenire toti: sicut albedo quae inest capillis, potest
<lb/>etiam toti convenire: crispitudo autem ita convenit capillis quod nullo modo
<lb/>toti, vel alicui alteri parti. Ergo secundum dispositiones illas quae insunt tantum
<lb/>parti, denominatur totum simpliciter et proprie per dispositionem partis,
<lb/>nullo addito; sicut homo dicitur Crispus; sed quantum ad illas dispositiones
<lb/>quae natae sunt parti et toti convenire, non denominatur totum a parte simpliciter,
<lb/>sed addita parte, ut cum dicitur homo albus secundum capillos; nec proprie,
<lb/>sed figurative per sinecdochen.
<lb/>Unde patet quod cum creatio naturae et personae nata sit convenire, sicut et
<lb/>esse; utrique aliquo modo convenit: non tamen potest dici de Christo, quod sit
<lb/>creatura, quia humana natura creata est, nisi fiat additio, ut si dicatur:
<lb/>«Secundum hominem», vel «secundum quod homo»; et tunc etiam tropica est et
<lb/>figurativa, ut dicit Magister, sicut et haec: «aethiops est albus secundum dentem».
<pb n="vol. 5, p. 612"/>
<lb/>AD OBIECTA
<lb/>Ad primum ergo dicendum, quod illa ratio procedit in his quae praedicantur
<lb/>proprie et per se; sed haec non est propria praedicatio, ut dictum est.
<lb/>Ad secundum dicendum, quod esse filium adoptivum, nullo modo natum est
<lb/>convenire nisi personae; et ideo non potest dici filius adoptivus secundum
<lb/>humanam naturam, sicut dicitur creatura: quia creaturae nomen et personae et
<lb/>naturae aptatur.
<lb/>Ad tertium dicendum, quod quando cum reduplicatione est propria praedicatio,
<lb/>tunc praedicatum per se convenit ei quod replicatur: sicut «Christus, secundum
<lb/>quod homo, est animal»; haec enim est per se et proprie: «Homo est animal»;
<lb/>et ideo simili modo praedicatum et reduplicatio de subiecto praedicatur. Haec
<lb/>autem reduplicatio non est nota per se praedicationis: haec enim non est propria:
<lb/>«Hic homo», scilicet Christus, «est creatura», nec etiam est per se, quia
<lb/>creatura non est superius ad hominem, significans quid est homo, ut dictum est;
<lb/>et ideo non oportet quod si creatura improprie dicatur de Christo, etiam ipse
<lb/>improprie dicatur homo.
<lb/>Ad quartum dicendum, quod natura humana in abstracto non praedicatur de
<lb/>Christo secundum quod homo; sed conditiones eius et in concreto possunt de
<lb/>Christo praedicari secundum quod homo, vel proprie vel improprie. Creatura
<lb/>autem in concretione dicitur, quia omne creatum est creatura.
<lb/>Ad quintum dicendum, quod quamvis illud quod convenit parti, aliquo modo
<lb/>possit dici de toto, non tamen oportet ut quod removetur a parte, removeatur a
<lb/>toto; unde quamvis aethiops secundum dentem habeat albedinem, non potest
<lb/>tamen dici quod sit carens nigredine: quia quod non convenit sibi secundum
<lb/>unam partem, potest sibi convenire secundum aliam; et similiter quamvis
<lb/>Christus sit creatura, secundum quod homo, non tamen potest dici quod, secundum
<lb/>quod homo, careat Divinitate quae sibi competit per aliam naturam.
<lb/>ARTICULUS 4
<lb/><hi rend="bold">Utrum ea quae sunt humanae naturae possint dici de Filio Dei</hi>
<lb/><hi rend="bold">Ad quartum sic proceditur.</hi>
<lb/>1. VIDETUR, quod ea quae sunt humanae naturae, non possint dici de Filio Dei.
<lb/>Omnis enim proprietas vel accidens naturae humanae, est quid creatum. Sed
<lb/>Filius Dei non informatur aliquo creato. Ergo non potest praedicari de Filio
<lb/>Dei aliquod accidens humanae naturae.
<lb/>2. Praeterea, quod proprietates divinae naturae dicuntur de Filio Dei, contingit
<lb/>ex hoc quod Filius Dei est natura divina. Sed Filius Dei non est natura humana.
<lb/>Ergo proprietates humanae naturae non praedicantur de Filio Dei.
<pb n="vol. 5, p. 614"/>
<lb/>3. Praeterea, humanae naturae convenit assumi a Filio Dei, et homini convenit
<lb/>esse unitum. Sed hoc non convenit Filio Dei. Ergo non oportet quod ea quae
<lb/>conveniunt naturae humanae, dicantur de Filio Dei.
<lb/>4. Praeterea, haec est vera: «Iste homo est praedestinatus». Sed haec est falsa:
<lb/>«Filius Dei est praedestinatus». Ergo idem quod prius.
<lb/>5. Praeterea, omnis proprietas humanae naturae est quid creatum. Sed creatura
<lb/>non praedicatur de Filio Dei. Ergo nec proprietas humanae naturae.
<lb/>6. Praeterea, ea quae praedicantur de Christo secundum quod homo, non praedicantur
<lb/>de ipso secundum quod Filius Dei. Ergo videtur eadem ratione quod
<lb/>ea quae praedicantur de homine, non praedicentur de Filio Dei.
<lb/>SED CONTRA, de quocumque praedicatur aliquid, praedicantur de eo omnia
<lb/>consequentia ad ipsum, etiamsi sit praedicatio accidentalis; sicut si homo est
<lb/>albus, sequitur quod sit coloratus. Sed homo praedicatur de Deo. Ergo quidquid
<lb/>praedicatur de homine, praedicatur de Filio Dei.
<lb/>8. Praeterea, quaecumque consequuntur naturam, praedicantur de suppositis
<lb/>naturae illius. Sed Filius Dei est suppositum humanae naturae. Ergo consequentia
<lb/>naturam humanam possunt praedicari de Filio Dei.
<lb/>9. Praeterea, Christus est persona subsistens in duabus naturis, divina et humana.
<lb/>Sed omnia quae conveniunt divinae naturae, possunt praedicari de Christo.
<lb/>Ergo pari ratione omnia ea quae conveniunt naturae humanae.
<lb/>10. Praeterea, nihil magis repugnat divinae naturae quam mori. Sed dicitur,
<lb/>quod Filius Dei est mortuus. Ergo et omnia alia possunt dici de Filio Dei quae
<lb/>conveniunt humanae naturae.
<lb/><hi rend="bold">Solutio</hi>
<lb/>Respondeo dicendum, quod natura et suppositum naturae in quibusdam differunt
<lb/>re et ratione, sicut in compositis; in quibusdam autem ratione et non re,
<lb/>sicut in divinis. Sed differentia quae est secundum rationem, est differentia
<lb/>oppositionis: quia natura et suppositum habent intentiones oppositas; et ideo
<lb/>ea quae pertinent ad rationem naturae, nullo modo praedicantur de supposito
<lb/>neque in abstracto neque in concreto, neque in divinis neque in humanis; sicut
<lb/>Pater non dicitur commune tribus, nec Petrus dicitur forma totius. Differentia
<lb/>autem quae est secundum rem, non est oppositionis, sed est sicut principii formalis
<lb/>ad formatum; et ideo quae secundum rem ad naturam pertinent, possunt
<lb/>praedicari de supposito, sicut natura praedicatur, scilicet in concreto.
<lb/>Quia autem unio facta est in supposito, ut scilicet sit unum et idem suppositum
<lb/>divinae et humanae naturae; ideo de illo supposito possunt praedicari ea quae
<lb/>consequuntur secundum rem utramque naturam, sicut et ipsae naturae de ipso
<lb/>praedicantur: quia enim divina natura praedicatur de Filio Dei in concreto et
<lb/>in abstracto; ideo proprietates eius possunt utroque modo praedicari de ipso:
<pb n="vol. 5, p. 616"/>
<lb/>quia vero humana natura praedicatur in concreto tantum; ideo humanae naturae
<lb/>proprietates in concreto tantum praedicantur. Nec differt utrum fiat praedicatio
<lb/>de supposito secundum nomen quod significat divinam naturam, ut
<lb/>Verbum; vel humanam, ut Iesus, vel utrumque, sicut Christus; quia per omnia
<lb/>supponitur idem suppositum: sed tamen hoc suppositum non constituitur per
<lb/>naturam humanam, sed humana natura advenit ei iam ab aeterno praeexistenti
<lb/>in alia natura.
<lb/>Unde duo singulariter inveniuntur in compositione humanae naturae ad istud
<lb/>suppositum, scilicet quod unitur ei, et quod se habet ad ipsum per modum partis,
<lb/>secundum quod istud suppositum in duabus naturis subsistit; et ideo a praedicta
<lb/>generalitate excluduntur ea quae unionem important, et iterum ea quae
<lb/>nata sunt de se et personae et naturae convenire, quae non possunt praedicari
<lb/>de supposito nisi cum additione, sicut ea quae sunt partis de toto.
<lb/>AD OBIECTA
<lb/>Ad primum ergo dicendum, quod proprietates creatae dicuntur de Filio Dei,
<lb/>non quasi ipsa persona aeterna his informetur, sed quia natura assumpta informatur
<lb/>eis; sicut proprietates quibus informantur partes, praedicantur de toto.
<lb/>Ad secundum dicendum, quod illa ratio concludit, quod proprietates humanae
<lb/>naturae non praedicantur in abstracto de Christo; quod et verum est.
<lb/>Ad tertium dicendum, quod assumi est de illis quae unionem important; et ideo
<lb/>non oportet quod dicatur de Filio Dei.
<lb/>Ad quartum dicendum, quod praedestinatio Christi est respectu unionis; unde
<lb/>«praedestinatus» includit unionem sicut terminum praedestinationis; et ideo
<lb/>sicut homo unitus dicitur, ita et praedestinatus uniri; non autem Filius Dei. Et
<lb/>praeterea «praedestinatus» includit factionem, ut patet ex praedictis; unde
<lb/>sicut esse factum non dicitur de Filio Dei absolute, ita nec esse praedestinatum.
<lb/>Ad quintum dicendum, quod sicut humana natura est creatura, et tamen cum
<lb/>praedicetur de Christo in concreto, non sequitur quod Christus sit creatura; ita
<lb/>etiam non sequitur propter hoc quod proprietates naturae humanae in concreto
<lb/>de Christo praedicentur, quod Christus sit creatura.
<lb/>Ad sextum dicendum, quod ad veritatem propositionis sufficit quod praedicatum
<lb/>conveniat subiectis quocumque modo; sed ad hoc quod propositio sit per
<lb/>se, oportet quod conveniat sibi ratione formae importatae per subiectum; unde
<lb/>haec est vera: «Deus est passus»; non tamen est per se: et quia reduplicatio
<lb/>exigit locutionem per se veram; ideo non est similis ratio de reduplicationibus
<lb/>et propositionibus quae sunt sine reduplicatione.
<lb/>Ad septimum dicendum, quod aliqua consequuntur humanam naturam, non
<lb/>secundum quod praedicatur de Filio Dei; et illa non oportet quod de Christo
<lb/>praedicentur.
<lb/>Et ex dictis patet solutio ad consequentia.
<pb n="vol. 5, p. 618"/>
<lb/><hi rend="bold">EXPOSITIO TEXTUS</hi>
<lb/>«Omnia per ipsum facta sunt». Videtur hoc non esse ad propositum: quia
<lb/>Augustinus intendit de Filio Dei, inquantum est Filius Dei. Et dicendum, quod
<lb/>quia non est in Christo aliud suppositum nisi persona Filii Dei; ideo sicut de
<lb/>Filio Dei dici non potest quod sit creatura; ita nec de Christo.
<lb/>«Nam si creatura esset, sibi mandaret praedicari Evangelium». Videtur quod
<lb/>hoc non sequatur: quia Angeli, et lapides sunt creaturae, quibus non est
<lb/>Evangelium praedicandum. Dicendum, quod intelligitur de creaturis quae
<lb/>sunt homines, quibus est praedicandum Evangelium, vel ut emundentur, vel ut
<lb/>perficiantur, vel ut conserventur. Christus autem homo est.
<lb/>«Vanitati subiecta». Intelligitur de illa vanitate secundum quam omnia in nihil
<lb/>tenderent, nisi manu omnipotenti continerentur.
<lb/>«Non unum de multis». Contra: Rom. 8, 20: «Ut sit ipse primogenitus in multis
<lb/>fratribus». Et dicendum, quod unus est de multis quantum ad similitudinem
<lb/>filiationis, secundum quod etiam dicitur primogenitus, sed non unum de multis,
<lb/>proprietate nativitatis, secundum quod dicitur unigenitus.
<lb/>«In Deo creatura esse non potest». Contra, Rom. 11, 36: «In ipso sunt omnia».
<lb/>Dicendum, quod sunt in ipso creaturae, non per essentiam, sed sicut in causa,
<lb/>per similitudines ideales, quae secundum quod in Deo sunt, creaturae non sunt.
<lb/>«Sed ex tropicis locutionibus non est recta argumentationis processio». Cuius
<lb/>ratio est, quia non sunt simpliciter verae, sed secundum quid; unde etiam
<lb/>Dionysius dicit in epistola ad Titum, quod symbolica theologia non est
<lb/>argumentativa.
<pb n="vol. 5, p. 626"/>
<lb/><hi rend="bold">IN TERTIUM SENTENTIARUM, DISTINCTIO 12</hi>
<lb/><hi rend="bold">DIVISIO TEXTUS</hi>
<lb/>Postquam ostendit Magister quod nomen creaturae non praedicatur de Christo
<lb/>simpliciter, sed cum determinatione, hic inquirit de defectibus qui consequuntur
<lb/>naturam humanam, secundum quod creatura est; et dividitur in duas partes:
<lb/>primo inquirit de defectu qui communiter consequitur omnem creaturam, scilicet
<lb/>incipere esse; secundo de defectibus qui consequuntur specialiter humanam
<lb/>naturam, ibi: «Solet etiam quaeri, utrum alium hominem, vel aliunde hominem
<lb/>quam de genere illius Adae, Deus assumere potuerit».
<lb/>Circa primum tria facit: primo movet quaestionem; secundo obiicit ad utramque
<lb/>partem, ibi: «De hoc Augustinus inquit ita»; tertio determinat eam, ibi:
<lb/>«His autem auctoritatibus in nullo reluctantes, dicimus, hominem illum,
<lb/>inquantum homo est, esse coepisse».
<lb/>«Solet etiam quaeri, utrum alium hominem... Deus assumere potuerit». Hic prosequitur
<lb/>de defectibus qui pertinent ad humanam naturam tantum; et dividitur
<lb/>in duas partes: primo inquirit de defectu culpae; secundo de defectu naturae,
<lb/>qui est sexus femineus, ibi: «Solet etiam quaeri, quamvis curiose, a nonnullis, si
<lb/>Deus humanam naturam potuit assumere secundum muliebrem sexum».
<lb/>Circa primum duo facit: primo quaerit de defectu culpae quantum ad originem,
<lb/>scilicet utrum aliunde quam de peccatoribus carnem assumere potuisset;
<lb/>secundo de defectu culpae quantum ad actum, utrum scilicet peccare potuisset,
<lb/>ibi: «Ideo non immerito quaeritur utrum homo ille potuerit peccare». Et circa
<lb/>hoc tria facit: primo movet quaestionem; secundo determinat, ibi: «Hic distinctione
<lb/>opus est»; tertio obiicit contra determinationem, ibi: «Quidam tamen probare
<lb/>conantur eam, etiam unitam verbo, posse peccare»: et primo obiicit per
<lb/>rationem; secundo per auctoritatem, ibi: «Inducunt quoque auctoritatem ad
<lb/>probandum idem», et utrumque solvit, ut patet in littera.
<lb/>«Solet etiam quaeri, quamvis curiose, a nonnullis, si Deus humanam naturam
<lb/>potuit assumere secundum muliebrem sexum». Hic inquirit de defectu naturae,
<lb/>qui est sexus femineus: et primo movet quaestionem; secundo solvit, ibi:
<lb/>«Quidam arbitrantur eum potuisse assumere hominem in femineo sexu».
<pb n="vol. 5, p. 628"/>
<lb/><hi rend="bold">QUAESTIO 1</hi>
<lb/>Hic quaeruntur tria. Primo de inceptione. Secundo de potentia peccandi. Tertio
<lb/>de congruitate assumptionis respectu sexus feminei. De congruitate tamen
<lb/>assumptionis respectu generis Adae, dist. 2, qu. 1, art. 2, dictum est.
<lb/>Circa primum quaeruntur duo: 1. Utrum iste homo, demonstrato Christo, incepit
<lb/>esse; 2. Utrum incepit esse Deus.
<lb/>ARTICULUS 1
<lb/><hi rend="bold">Utrum haec sit vera: «Iste homo incepit esse»</hi>
<lb/><hi rend="bold">Ad primum sic proceditur.</hi>
<lb/>1. VIDETUR, quod haec sit vera: «Iste homo incepit esse». Omne enim quod non
<lb/>semper fuit, et est, incepit esse. Sed sicut dicit Augustinus in littera, mediator
<lb/>Dei et hominum, homo Christus, non fuit prius quam mundus esset. Ergo incepit
<lb/>esse.
<lb/>2. Praeterea, «iste» demonstrat suppositum utriusque naturae, divinae scilicet
<lb/>et humanae. Sed ratione divinae naturae potest dici: «Iste homo semper fuit».
<lb/>Ergo cum incipere conveniat humanae naturae, sicut etiam esse ab aeterno
<lb/>divinae, ratione humanae naturae potest dici: «Iste homo incepit esse».
<lb/>3. Praeterea, antequam mundus fieret, erat verum dicere: «Nullus homo est».
<lb/>Ergo haec erat falsa: «Aliquis homo est», vel «iste homo est». Nunc autem est
<lb/>vera. Ergo iste homo coepit esse.
<lb/>4. Praeterea, quod incepit esse in aliqua specie, incepit esse simpliciter. Sed
<lb/>iste homo incepit esse in specie humana. Ergo incepit esse simpliciter.
<lb/>5. Praeterea, nasci temporaliter, est mutari de non esse in esse. Sed iste homo
<lb/>est natus in tempore. Ergo est mutatus de non esse in esse. Sed omne tale incepit
<lb/>esse. Ergo iste homo incepit esse.
<lb/>6. Praeterea, «iste homo» supponit personam compositam. Sed persona composita
<lb/>non fuit ab aeterno: quia quando non est compositio, non potest esse aliquod
<lb/>compositum. Ergo iste homo non fuit semper; ergo incepit esse.
<lb/>7. SED CONTRA, nullum aeternum incepit esse. Sed «iste homo» supponit suppositum
<lb/>aeternum. Ergo non incepit esse.
<lb/>Praeterea, omne quod incepit esse, est creatura. Sed iste homo non est creatura,
<lb/>ut dictum est supra, dist. 11, art. 3. Ergo iste homo non incepit esse.
<pb n="vol. 5, p. 630"/>
<lb/>Praeterea, Ioan. 8, 58, dicit ille homo de quo loquimur: «Antequam Abraham
<lb/>fieret, ego sum»; et simili ratione potuisset vere dicere: antequam mundus fieret,
<lb/>ego sum. Sed nullum tale incepit esse. Ergo iste homo non incepit esse.
<lb/><hi rend="bold">Solutio</hi>
<lb/>Respondeo dicendum, quod quidam distinguunt istam: «Iste homo incepit
<lb/>esse», ex hoc quod pronomen «iste» potest demonstrare personam Verbi, vel
<lb/>singulare hominis: et primo modo est falsa, secundo modo vera. Sed cum dicitur:
<lb/>«Iste homo», hoc pronomen «iste» non potest demonstrare nisi id quod
<lb/>supponitur per hoc nomen «homo». Suppositum autem per hoc nomen «homo»
<lb/>non est aliud quam persona Verbi secundum secundam opinionem; unde secundum
<lb/>eam non potest stare: quia quamvis ponat in Christo esse aliquid singulare
<lb/>praeter personam Verbi, scilicet humanam naturam; tamen illud singulare non
<lb/>supponitur per hoc nomen «homo», nec praedicatur de Christo, sicut 6 dist.,
<lb/>qu. 1, art. 1, dictum est; et ideo patet quod ista distinctio est secundum primam
<lb/>opinionem bona. Et ideo hac omissa, quidam dicunt, quod hoc verbum «incipit»
<lb/>potest notare inceptionem respectu suppositi simpliciter; et sic est falsa,
<lb/>quia suppositum illud est aeternum: vel respectu suppositi ratione formae significatae;
<lb/>et sic est vera; et ponunt exemplum de hac: «Scutum album incipit esse
<lb/>hodie», supposito quod scutum ab heri factum hodie dealbetur.
<lb/>Sed hoc dictum non videtur habere efficaciam propter duo: primo, quia etsi
<lb/>humana natura habeat aliquid simile accidenti in Christo, tamen hoc nomen
<lb/>«homo» non est adiectivum, sed substantivum, etiamsi natura humana esset
<lb/>pure accidentaliter adveniens; et in talibus plus facit modus significandi quam
<lb/>proprietas rei significatae: secundo, quia dato quod esset adiectivum, oportet
<lb/>quod praedicatum conveniret ei quod copulatur vel supponitur per nomen positum
<lb/>in subiecto, vel ratione alicuius quod in eo est. Illa autem praedicata quae
<lb/>nata sunt ipsi supposito convenire, non praedicantur simpliciter de eo ratione
<lb/>alicuius quod in ipso est, neque secundum partem, neque secundum accidens
<lb/>aut naturam, nisi ei secundum se conveniat: quia tunc sequeretur quod affirmatio
<lb/>et negatio verificentur de eodem, si ratione alicuius existentis in ipso verificaretur
<lb/>quod ratione sui de eo vere negatur: et hoc patet in proposito.
<lb/>Ei enim quod supponitur cum dicitur: «Isti homini», convenit esse semper; unde de
<lb/>eo non potest verificari negatio, ut dicatur, «Non fuit semper», simpliciter loquendo;
<lb/>et per consequens nec aliquid quod negationem dictam implicet, sicut verbum
<lb/>incipiendi. Unde dicendum est quod haec est simpliciter falsa: «iste homo incepit
<lb/>esse»; et est secundum quid vera, scilicet cum determinatione humanae naturae;
<lb/>sicut et haec: «iste homo est creatura», est falsa, nisi ei determinatio addatur; et
<lb/>tunc etiam est tropica, ut supra dixit Magister. Unde hic non intendit eam distinguere
<lb/>tamquam multiplicem, sed dicere quomodo potest esse vera et falsa.
<pb n="vol. 5, p. 632"/>
<lb/>AD OBIECTA
<lb/>Ad primum ergo dicendum, quod secundum regulam a Magistro praecedenti
<lb/>distinctione datam intelligenda est illa auctoritas cum determinatione, quamvis
<lb/>causa brevitatis non apponatur.
<lb/>Ad secundum dicendum, quod quamvis illud suppositum sit utriusque naturae
<lb/>suppositum, tamen quantum ad aliqua se habet aliter ad naturam divinam
<lb/>quam ad humanam: quia est idem re cum divina et constitutum in esse per
<lb/>ipsam secundum modum intelligendi; unde quandocumque fuit natura divina,
<lb/>fuit ipsum suppositum. Non autem ita se habet ad naturam humanam; et ideo
<lb/>non oportet quod incipiente humana natura, ipsum incipiat.
<lb/>Ad tertium dicendum, quod ab aeterno verum fuisset dicere: «Nullus homo
<lb/>est»: quia suppositum aeternum nondum erat suppositum humanae naturae;
<lb/>unde non poterat sumi sub dicta distributione, sicut nunc potest propter unionem.
<lb/>Unde quamvis ab aeterno non erat verum dicere: «Aliquis homo est aeternus»;
<lb/>modo tamen est verum dicere: «Aliquis», vel «iste homo est ab aeterno».
<lb/>Ad quartum dicendum, quod nasci temporaliter ex matre non est natum convenire
<lb/>supposito nisi ratione corporis, ut supra dictum est, et ideo ratione eius
<lb/>verificatur simpliciter de supposito. Sed incipere esse non potest verificari de
<lb/>eo ratione corporis simpliciter, sed cum determinatione; et ideo haec est vera
<lb/>simpliciter: «Iste homo est natus temporaliter»; non tamen ista: «Iste homo
<lb/>incepit esse», sed est vera secundum quid.
<lb/>Ad quintum dicendum, quod in aliis suppositis quae sunt supposita tantum
<lb/>unius naturae, sequitur quod si incipiunt esse in aliqua specie, incipiunt esse
<lb/>simpliciter; sed non est ita in proposito; unde quantum ad hoc similitudinem
<lb/>habet humana natura in Christo cum accidente; et ideo sicut non sequitur:
<lb/>«iste homo incepit esse albus, ergo incepit esse»; ita nec sequitur: «iste incepit
<lb/>esse homo, ergo incepit esse».
<lb/>Ad sextum dicendum, quod quia compositio non semper fuit, ideo haec est
<lb/>falsa: «Persona semper fuit composita»; sed tamen haec est vera: «Persona
<lb/>composita semper fuit»: quia ad veritatem propositionis sufficit, quod praedicatum
<lb/>conveniat subiecto; nec oportet quod conveniat ei ratione formae significatae
<lb/>vel appositae, nisi sit praedicatio per se; et ideo, quia personae convenit
<lb/>semper fuisse, quamvis non ratione compositionis; haec est simpliciter vera:
<lb/>«Persona composita semper fuit». Sed ad veritatem propositionis exigitur quod
<lb/>totum quod est in praedicato, conveniat subiecto; et ideo compositio quam
<lb/>significat hoc nomen compositum non convenit ab aeterno personae; et ideo
<lb/>haec est falsa: «Persona ista semper fuit composita».
<lb/>Ad septimum dicendum, quod idem iudicium est de ista: «Homo incepit esse
<lb/>Deus, et homo factus est Deus»; et eaedem rationes utrobique fieri possunt;
<lb/>et ideo requiratur supra, dist. 7, quaest. 2, art. 2, ubi inquisitum est, utrum
<lb/>homo factus sit Deus.
<pb n="vol. 5, p. 634"/>
<lb/><hi rend="bold">QUAESTIO 2</hi>
<lb/>Deinde quaeritur de potentia peccandi; et circa hoc duo quaeruntur: 1. Utrum
<lb/>iste homo potuit peccare; 2. Utrum habuit potentiam peccandi.
<lb/>ARTICULUS 1
<lb/><hi rend="bold">Utrum Christus potuit peccare</hi>
<lb/><hi rend="bold">Ad primum sic proceditur.</hi>
<lb/>1. VIDETUR, quod potuit peccare. Bernardus enim dicit quod tantum
<lb/>descendit Filius Dei, quantum descendere potuit praeter peccatum. Sed
<lb/>ultimus gradus circa peccatum est posse peccare. Ergo ipse potuit peccare.
<lb/>2. Praeterea, nihil laudis Christo homini subtrahendum est. Sed in laudem viri
<lb/>iusti dicitur Eccli. 31, 10: «Qui potuit transgredi, et non est transgressus».
<lb/>Ergo hoc Christo convenire debet.
<lb/>3. Praeterea, sicut peccatum requirit voluntatem, ita et meritum. Sed secundum
<lb/>Augustinum, nullus peccat in eo quod non potest vitare. Ergo
<lb/>etiam nullus meretur vel laudatur de hoc quod dimittere non potest. Si ergo
<lb/>Christus non potuit peccare, non est laudandus de hoc quod non peccavit.
<lb/>4. Praeterea, Philosophus dicit, quod Deus et studiosus potest prava
<lb/>agere. Sed in Christo non invenitur aliquid quare non potuerit peccare, nisi
<lb/>quia Deus est, et quia bonus perfecte fuit. Ergo potuit peccare.
<lb/>5. Praeterea, Ioan. 8, 55, dicitur a Christo: «Si dixero quia non novi eum, ero
<lb/>similis vobis mendax». Sed potuit illa verba dicere sine additione, sicut dixit
<lb/>cum additione. Ergo potuit mentiri: ergo et peccare.
<lb/>SED CONTRA, Hebr. 2, 9: «Eum qui Paulo minus quam Angeli minoratus est,
<lb/>videmus Iesum... gloria et honore coronatum»; dicit Glossa: «Quia natura
<lb/>humanae mentis, quam Deus assumpsit, et quae nullo modo peccato depravari
<lb/>potuit, solus Deus maior est». Sed quicumque potest peccare, mens eius potest
<lb/>peccato depravari. Ergo Christus non potuit peccare.
<lb/>Praeterea, haec est perfectio naturae glorificatae ut iam peccare non possit.
<lb/>Sed Christus ab instanti suae conceptionis fuit verus comprehensor. Ergo nunquam
<lb/>peccare potuit.
<lb/>Praeterea, quidquid fecit ille homo, potest dici Deus fecisse. Si ergo ille homo peccasset,
<lb/>sequeretur quod Deus peccasset; quod est impossibile. Ergo et primum.
<pb n="vol. 5, p. 636"/>
<lb/><hi rend="bold">Solutio</hi>
<lb/>Respondeo dicendum, quod simpliciter loquendo, Christus nullo modo peccare
<lb/>potuit; unde Damascenus dicit in 3 lib., quod impeccabilis est Dominus
<lb/>Iesus. Potest enim considerari ut viator, vel ut comprehensor, et ut Deus. Ut
<lb/>viator quidem, dux videtur esse, dirigens nos secundum viam rectam. In quolibet
<lb/>autem genere oportet primum regulans torqueri non posse: quia alias esset
<lb/>error in omnibus quae ad ipsum regulantur; et ideo ipse Christus tantam gloriae
<lb/>plenitudinem habuit, ut etiam inquantum viator peccare non posset; unde
<lb/>etiam et illi qui proximi sibi fuerunt, confirmati sunt, ut Apostoli etiam viatores
<lb/>existentes, mortaliter peccare non potuerint, quamvis potuerint peccare venialiter.
<lb/>Secundum vero quod fuit comprehensor, mens eius totaliter est coniuncta
<lb/>fini, ut agere non posset nisi secundum ordinem ad finem, sicut in 2 lib., dist. 7,
<lb/>de Angelis confirmatis dictum est.
<lb/>Secundum autem quod fuit Deus, et anima eius et corpus fuerunt quasi organum
<lb/>Deitatis, secundum quod, ut dicit Damascenus, Deitas
<lb/>regebat animam, et anima corpus; unde non poterat peccatum attingere ad eius
<lb/>animam, sicut nec Deus potest peccare. Tamen sub conditione potest concedi
<lb/>quod peccare potuit, scilicet si voluisset; quamvis hoc antecedens sit impossibile;
<lb/>quia ad veritatem conditionalis non requiritur neque veritas antecedentis
<lb/>neque consequentis, sed necessaria habitudo unius ad alterum.
<lb/>AD OBIECTA
<lb/>Ad primum ergo dicendum, quod sicut Deus non potuit descendere ad hoc quod
<lb/>peccaret; et ideo Christus nunquam peccavit; ita etiam non potuit descendere
<lb/>ad hoc quod peccare posset; et ideo etiam Christus nunquam peccare potuit; et
<lb/>etiam si Deus ad hoc descendere potuisset, non tamen conveniebat: quia hoc
<lb/>magis impediebat finem Incarnationis, secundum quam est dux et rex nostrorum
<lb/>operum, quam iuvaret.
<lb/>Ad secundum dicendum, quod aliquid potest pertinere ad laudem inferioris,
<lb/>quod attributum superiori magis est in vituperium, ut dicit Dionysius,
<lb/>sicut furibundum laudabile est in cane, sed vituperabile in homine.
<lb/>Unde etiam Philosophus dicit, quod laudes hominum translatae
<lb/>in deos, derisiones videntur. Tamen hoc quod posse peccare pertinet ad laudem,
<lb/>est per accidens, inquantum ostendit, opus quod laudatur, ex necessitate factum
<lb/>non esse. Sed quamvis removeatur a Christo potentia peccandi, non tamen
<lb/>ponitur coactio, quae voluntario contrariatur, et laudis rationem tollit.
<lb/>Ad tertium dicendum, quod impotentia coactionis, quae opponitur voluntario,
<lb/>tollit rationem meriti et demeriti, non impotentia quae est ex perfectione in
<lb/>bonitate, vel malitia: quia hoc voluntarium non tollit, sed ponit voluntatem confirmatam
<lb/>ad unum.
<pb n="vol. 5, p. 638"/>
<lb/>Ad quartum dicendum, quod, sicut dicit Rabbi Moyses, verbum
<lb/>Philosophi intelligendum est cum conditione, quia scilicet posset, si vellet.
<lb/>Ad quintum dicendum, quod Christus potuisset, si voluisset, illa verba exprimere;
<lb/>sed velle non potuit.
<lb/>ARTICULUS 2
<lb/><hi rend="bold">Utrum Christus habuit potentiam peccandi</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod Christus non habuit potentiam peccandi. Secundum enim
<lb/>quamlibet potentiam est aliquis potens. Sed Christus non potuit peccare. Ergo
<lb/>non habuit peccandi potentiam.
<lb/>2. Praeterea, potentia peccandi, secundum Anselmum, non est
<lb/>libertas arbitrii, nec pars libertatis, sed diminuit libertatem. Sed in Christo
<lb/>libertas non fuit diminuta. Ergo ipse non habuit potentiam peccandi.
<lb/>3. Praeterea, potentia peccandi est radix peccati, et principium. Sed in Christo
<lb/>non fuit aliquod principium et radix peccati. Ergo ipse non habuit potentiam
<lb/>peccandi.
<lb/>4. Praeterea, Christus, etiam secundum quod homo, fuit maxime Deo similis.
<lb/>Sed Deus non potest peccare, nec potentiam peccandi habet. Ergo nec Christus
<lb/>secundum quod homo.
<lb/>5. SED CONTRA, Philosophus dicit, quod potestates pravorum sunt eligendae.
<lb/>Sed omnia bona hominum Christus habuit. Ergo et potentiam peccandi.
<lb/>6. Praeterea, sicut dicit Damascenus, Filius Dei assumpsit
<lb/>quidquid in nostra natura plantavit. Plantavit autem in ea potentiam peccandi:
<lb/>quia potentia peccandi a Deo est, quamvis voluntas peccandi non sit ab eo.
<lb/>Ergo potentiam peccandi habuit.
<lb/>7. Praeterea, potentia peccandi est potentia qua peccatur. Hoc autem est liberum
<lb/>arbitrium. Cum igitur Christus habuerit liberum arbitrium secundum quod
<lb/>homo, ut dicit Damascenus, oportet quod habuerit potentiam
<lb/>peccandi.
<lb/>8. Praeterea, anima Christi creatura est. Sed secundum Damascenum,
<lb/>omnis creatura vertibilis est vel secundum electionem vel secundum
<lb/>substantiam. Ergo anima Christi vertibilis est secundum electionem, cum vim
<lb/>electivam habeat. Sed vertibilitas electionis est potentia peccandi. Ergo
<lb/>Christus habuit potentiam peccandi.
<pb n="vol. 5, p. 640"/>
<lb/><hi rend="bold">Solutio</hi>
<lb/>Respondeo dicendum, quod actus se habet ad potentiam dupliciter: quia actus
<lb/>egreditur a potentia, et iterum per actus specificatur potentia; et ideo cum dicitur
<lb/>potentia aliquid agendi, ut potentia videndi, dupliciter potest intelligi: quia
<lb/>potest designari vel ordo potentiae ad actum, secundum quod actus sumitur ut
<lb/>effectus potentiae; vel designatur potentia ipsa specificata per actum, secundum
<lb/>quod actus sumitur loco differentiae. Et primo modo non potest dici quod
<lb/>ille qui habet visum impeditum, habeat potentiam videndi, sicut non potest dici
<lb/>quod possit videre. Secundo modo potest dici quod habeat potentiam videndi,
<lb/>sicut quod habeat potentiam visivam.
<lb/>Haec autem distinctio, ut ex dictis patet, habet locum in illis actibus quibus specificantur
<lb/>potentiae. Huiusmodi autem sunt actus ad quos potentiae ordinantur.
<lb/>Sed liberum arbitrium non ordinatur ad peccatum, immo peccatum incidit ex
<lb/>defectu eius; unde peccare non specificat potentiam liberi arbitrii; et ideo cum
<lb/>dicitur quod aliquis habet potentiam peccandi, non intelligitur quod habeat
<lb/>liberum arbitrium, sed quod habeat ipsum ordinatum ad peccandum, ita ut peccare
<lb/>possit; et ideo sicut de Christo non dicitur quod possit peccare, ita nec
<lb/>quod habeat potentiam peccandi, proprie loquendo, et secundum se; sed potest
<lb/>concedi sub hoc sensu, ut dicatur habere potentiam peccandi, quia habet potentiam
<lb/>quae in aliis est potentia peccandi.
<lb/>AD OBIECTA
<lb/>Et hoc modo sustinendo, facile respondetur ad primas quatuor rationes.
<lb/>Ad quintum dicendum, quod potestates malorum sunt eligendae per accidens,
<lb/>non quia sunt malorum; sed quia eaedem sunt ad bona; magis autem essent eligendae,
<lb/>si essent bonorum tantum.
<lb/>Ad sextum dicendum, quod potentia peccandi, inquantum peccandi, non est a
<lb/>Deo, ut in 2 lib., dist. ultima, dictum est, sed inquantum ad subiectum potentiae
<lb/>tantum.
<lb/>Ad septimum dicendum, quod liberum arbitrium, ut ex dictis patet, non potest
<lb/>dici simpliciter potentia peccandi, nisi in his qui peccare possunt.
<lb/>Ad octavum dicendum, quod illa vertibilitas in Christo perficitur per gratiae
<lb/>plenitudinem; sicut et potentia materiae terminatur per actum formae totam
<lb/>potentialitatem materiae tollentis, ut patet in caelo.
<pb n="vol. 5, p. 642"/>
<lb/><hi rend="bold">QUAESTIO 3</hi>
<lb/>Deinde quaeritur de congruitate quantum ad sexum; et circa hoc quaeruntur
<lb/>duo: 1. In quo sexu humanam naturam assumere debuit; 2. De quo sexu, utrum
<lb/>scilicet de viro, vel de muliere.
<lb/>ARTICULUS 1
<lb/><hi rend="bold">Utrum Christus debuit aliquem sexum accipere</hi>
<lb/><hi rend="bold">Ad primum sic proceditur.</hi>
<lb/>1. VIDETUR, quod non debuerit aliquem sexum accipere. Quia ipsum corpus
<lb/>Christi verum praesignat corpus mysticum. Sed in corpore mystico, quod est
<lb/>Ecclesia, non est differentia sexuum: quia, sicut dicit Apostolus Galat. 3, 28,
<lb/>«in Christo non est masculus neque femina». Ergo nec ipse sexum assumere
<lb/>debuit.
<lb/>2. Praeterea, sexus ordinatur ad generationem carnalem. Sed Christus non
<lb/>venerat ut esset principium humani generis per generationem carnalem, sed
<lb/>spiritualem. Ergo sexum sumere non debuit.
<lb/>3. Praeterea, spiritus creatus indifferenter se habet ad utrumque sexum. Sed
<lb/>plus distat spiritus increatus a differentia sexuum quam spiritus creatus. Ergo
<lb/>ipse Deus se habet indifferenter ad utrumque sexum. Ergo vel utrumque assumere
<lb/>debuit, vel neutrum.
<lb/>SED CONTRA, Christus debuit fratribus assimilari quantum ad naturalia, ut dicitur
<lb/>Hebr. 2. Sed sexus est de naturalibus hominis. Ergo debuit sexum assumere.
<lb/>Praeterea, quod est inassumptibile, est incurabile, ut dicit Damascenus.
<lb/>Sed sexus praecipue curatione indigebat, in quo maxime peccatum
<lb/>originale regnat. Ergo debuit assumere sexum.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod debuit assumere femineum. Reparatio enim respondet
<lb/>ruinae. Sed prima ruina fuit per feminam. Ergo et principium reparationis
<lb/>debuit esse per feminam. Hoc autem est Christus. Ergo etc.
<lb/>2. Praeterea, Christus assumpsit defectus naturae nostrae. Sed fragilitas sexus
<lb/>feminei est quidam defectus. Ergo debuit ipsum assumere.
<lb/>3. Praeterea, dicitur in quodam sermone de virginibus: «Quanto infirmius
<lb/>vasculum quod reportat ab hoste triumphum, tanto magis Deus laudatur». Sed
<lb/>in victoria Christi est Deus maxime laudandus. Ergo decuit quod sexum infirmiorem,
<lb/>scilicet femineum, assumeret.
<pb n="vol. 5, p. 644"/>
<lb/>SED CONTRA, Christus fuit caput Ecclesiae. Sed mulier non est caput viri, sed e
<lb/>converso, secundum Apostolum. Ergo non debuit esse mulier.
<lb/>Praeterea, Christus, ut esset Doctor Ecclesiae, promittitur Ioel. 2. Sed mulieri
<lb/>non convenit docere in Ecclesia, ut patet 1 Corinth. 14. Ergo Christus non
<lb/>debuit sexum femineum assumere.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo, ad primam quaestionem, quod Christus venit ad reparandam
<lb/>humanam naturam, quam per assumptionem reparavit; et ideo oportuit quod
<lb/>quidquid per se consequitur ad humanam naturam, assumeret, scilicet omnes
<lb/>proprietates et partes humanae naturae, inter quas est etiam sexus; et ideo
<lb/>decuit quod sexum assumeret.
<lb/>AD OBIECTA
<lb/>Ad primum ergo dicendum, quod in corpore mystico dicitur non esse masculus
<lb/>aut femina, non quia non sit differentia sexuum, sed quia indifferenter se habet
<lb/>uterque sexus ad ipsum corpus mysticum: quia corpus mysticum non est una
<lb/>persona, sicut est ipse Christus; unde in eo non potuit esse uterque sexus, quia
<lb/>hoc esset monstruosum et innaturale.
<lb/>Ad secundum dicendum, quod non assumpsit sexum ad usum, sed ad perfectionem
<lb/>naturae; sicut etiam erit in sanctis post resurrectionem, quando neque
<lb/>nubent neque nubentur.
<lb/>Ad tertium dicendum, quod aequaliter se habet quantum ad potentiam, sed non
<lb/>quantum ad congruentiam.
<lb/><hi rend="bold">Solutio II</hi>
<lb/>Ad secundam quaestionem dicendum, quod non loquimur hic de potentia Dei:
<lb/>quia ipse potuit assumere quale corpus voluit. De congruitate autem loquendo,
<lb/>quia Christus venit ut doctor et rector et propugnator humani generis, quae
<lb/>mulieri non competunt; ideo nec competens fuit quod sexum femineum assumeret.
<lb/>AD OBIECTA
<lb/>Ad primum ergo dicendum, quod reparatio debet respondere ruinae per oppositum:
<lb/>unde sicut principium perditionis fuit natura fragilior; ita principium
<lb/>reparationis debet esse natura fortior; sicut sanatio in corpore hominis est per
<lb/>virtutem cordis quod habet fortiorem sanitatem. Vel dicendum quod per mulierem
<lb/>non intravit in mundum peccatum originale, sed per virum, sicut in lib. 2
<lb/>dictum est, quamvis a muliere initium habuit peccatum; ita etiam per virum
<lb/>habuit perfici opus salutis nostrae, quod aliquo modo initiatum est per mulierem,
<lb/>scilicet beatam Virginem.
<pb n="vol. 5, p. 646"/>
<lb/>Ad secundum dicendum, quod Christus non assumpsit omnes defectus, sed illos
<lb/>qui conveniebant ad finem assumptionis, scilicet ad opus redemptionis, ut infra
<lb/>dicetur.
<lb/>Ad tertium dicendum, quod laus Dei non tantum est ex infirmitate victoris, sed
<lb/>etiam ex magnitudine victoriae, et congruentia pugnae, secundum quae in victoria
<lb/>Christi Deus maxime laudatur.
<lb/>ARTICULUS 2
<lb/><hi rend="bold">Utrum debuerit carnem assumere ab utroque sexu</hi>
<lb/><hi rend="bold">Ad secundum sic proceditur.</hi>
<lb/>1. VIDETUR, quod debuit ab utroque sexu carnem assumere. Quia, ut dicit
<lb/>Apostolus, Hebr. 2, 17, «debuit per omnia fratribus assimilari», et praecipue in
<lb/>naturalibus. Sed naturaliter alii homines generantur ab utroque sexu. Ergo et
<lb/>Christus ab utroque sexu carnem assumere debuit.
<lb/>2. Praeterea, illa solum videntur in humana natura Christo repugnare quae ad
<lb/>peccatum pertinent. Sed commixtio sexuum potest esse sine omni peccato, et
<lb/>sine omni corruptela, cum in paradiso ante peccatum fuisset, secundum
<lb/>Augustinum. Ergo debuit per commixtionem sexuum carnem assumere.
<lb/>3. Praeterea, Christus praecipue venit ad tollendum originale peccatum. Sed
<lb/>per commixtionem sexuum traducitur originale. Ergo debuit per commixtionem
<lb/>sexuum carnem assumere.
<lb/>SED CONTRA, Anselmus dicit, quod decuit ut mater Christi
<lb/>ea puritate niteret qua maior sub Deo non potest intelligi. Sed maxima puritas
<lb/>est virginalis. Ergo de Virgine nasci debuit; et ita non per commixtionem
<lb/>sexuum.
<lb/>Praeterea, sequeretur quod Christus haberet duos patres, quod nusquam invenitur.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod debuit assumere corpus de viro tantum. Quia reparatio
<lb/>debet respondere conditioni. Sed in conditione humani generis est aliquid
<lb/>formatum ex viro tantum. Ergo et sic debuit esse in reparatione.
<lb/>2. Praeterea, generans est simile generato. Sed Christus debuit esse masculini
<lb/>sexus. Ergo de masculo debuit eius corpus assumi.
<lb/>SED CONTRA, Christus venit utrumque sexum salvare. Sed ipse fuit vir. Ergo
<lb/>debuit ex muliere carnem assumere.
<pb n="vol. 5, p. 648"/>
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum, ad primam quaestionem, quod nullo modo congruebat
<lb/>quod per commixtionem sexuum carnem assumeret. Primo propter dignitatem
<lb/>matris, ut purissima esset, et ita Virgo. Secundo propter dignitatem Patris, ut
<lb/>non esset alius pater sui Filii. Tertio propter dignitatem concepti: quia non
<lb/>decuit ut illa caro formaretur nisi a Spiritu Sancto. Quarto propter unitatem
<lb/>personae, ad quam caro illa assumpta est. Unde decuit ut sicut per virtutem
<lb/>infinitam assumpta est; ita per virtutem infinitam formaretur. Hoc autem esse
<lb/>non potuisset, si per commixtionem sexus concepta fuisset: quia vel semen viri
<lb/>fuisset ibi pro nihilo, vel fuisset agens in conceptione.
<lb/>AD OBIECTA
<lb/>Ad primum ergo dicendum, quod debuit fratribus assimilari in his quae non
<lb/>derogant dignitati eius vel perfectioni naturae assumptae, vel quae faciunt ad
<lb/>opus redemptionis. Sed hoc non est huiusmodi.
<lb/>Ad secundum dicendum, quod commixtio sexuum, quamvis possit fieri sine peccato,
<lb/>tamen non potest esse in statu naturae corruptae sine vitiosa libidine,
<lb/>quae est principium peccati. Christus autem non venerat reparare naturam tunc
<lb/>quantum ad actum naturae, quia hoc erit in resurrectione gloriosa, sed quantum
<lb/>ad actum personae.
<lb/>Ad tertium dicendum, quod sicut Christus per suam innocentiam culpam
<lb/>nostram abstulit; ita purissimum oportuit esse eius conceptum qui conceptionis
<lb/>vitium tollere venerat.
<lb/><hi rend="bold">Solutio II</hi>
<lb/>Ad secundam quaestionem dicendum, quod decuit ut de muliere carnem assumeret.
<lb/>Primo ut uterque sexus glorificaretur Christi Incarnatione, ut in obiectione
<lb/>tactum est. Secundo ad completionem universi: quia generatio viri de
<lb/>muliere tantum nusquam fuerat; sed mulieris de viro fuerat, scilicet in Eva, et
<lb/>viri de utroque, sicut in Abel, et aliis; et viri de neutro, sicut in Adam. Tertio, ut
<lb/>naturalem habitudinem haberet ad genus humanum: si enim ex viro fuisset non
<lb/>per actionem viri, non esset filius eius, nec naturalis nepos Abrahae; sicut est
<lb/>naturalis filius Virginis ex hoc solo quod carnem ab ea sumpsit.
<lb/>AD OBIECTA
<lb/>Ad primum ergo dicendum, quod non oportet quod per omnia reparatio similis
<lb/>sit conditioni, sed quantum attinet ad finem reparationis.
<lb/>Ad secundum dicendum, quod non oportet quod in sexu generans assimiletur
<lb/>genito, sed in natura speciei.
<pb n="vol. 5, p. 650"/>
<lb/><hi rend="bold">EXPOSITIO TEXTUS</hi>
<lb/>«Hic distinctione opus est». Hoc non dicit Magister, quia locutio sit simpliciter
<lb/>falsa, sed ut ostendat quantum potest habere de veritate.
<lb/>«An de ea secundum quod potuit esse, et non unita Verbo». Patet quod hoc
<lb/>quod potuit esse aliter, non mutat aliquid de veritate eius quod est: nec ista
<lb/>consideratio humanae naturae, ut non unitae, est in re, sed in intellectu tantum.
<lb/>«Quidam arbitrantur eum potuisse assumere hominem in femineo sexu». Hoc
<lb/>dicit sub dubitatione propter inconveniens ad quod tertia opinio ducebat, ut
<lb/>supra, dist. 8, habitum est. Et tamen simpliciter concedendum est, quod potuit
<lb/>assumere sexum femineum de potentia absoluta loquendo; quamvis non fuisset
<lb/>ita congruum.
<pb n="vol. 5, p. 658"/>
<lb/><hi rend="bold">IN TERTIUM SENTENTIARUM, DISTINCTIO 13</hi>
<lb/><hi rend="bold">DIVISIO TEXTUS</hi>
<lb/>Postquam Magister determinavit de his quae conveniunt Deo incarnato ratione
<lb/>unionis, hic determinat ea quae consequuntur ipsum secundum alteram naturarum.
<lb/>Et quia de his quae conveniunt ei ratione divinae naturae, quae in
<lb/>Incarnatione minorata non est, determinatum est in primo lib.; restat ut hic
<lb/>determinetur de his quae conveniunt Christo secundum naturam quae per
<lb/>Incarnationem est exaltata.
<lb/>Dividitur autem haec pars in tres partes: in prima determinat de his quae cum
<lb/>humana natura assumpsit; in secunda de his quae per naturam humanam operatus
<lb/>est, dist. 17: «Post praedicta considerari oportet, utrum Christus aliquid
<lb/>voluerit vel oraverit quod factum non sit»; in tertia de morte quam in humana
<lb/>natura sustinuit, dist. 21: «Post praedicta considerandum est, utrum in morte
<lb/>Christi a Verbo sit separata anima, vel caro».
<lb/>Prima dividitur in duas partes: primo determinat de perfectionibus cum humana
<lb/>natura assumptis, quantum ad earum plenitudinem; secundo per comparationem
<lb/>ad perfectionem divinae naturae, dist. 14, ibi: «Hic quaeri opus est,
<lb/>cum anima Christi esset sapiens sapientia gratuita... utrum habuerit sapientiam
<lb/>aequalem Deo». Prima in duas: primo determinat plenitudinem perfectionis
<lb/>quantum ad gratiam affectus et scientiam intellectus, quam Christus accepit in
<lb/>instanti conceptionis; secundo obiicit in contrarium, ibi: «Huic autem sententiae
<lb/>videtur obviare quod in Lucae Evangelio legitur». Et haec dividitur in duas
<lb/>partes: in prima obiicit in contrarium per auctoritates canonis; in secunda per
<lb/>auctoritates sanctorum, ibi: «Alibi tamen scriptum reperitur quod secundum
<lb/>sensum hominis profecerit». Circa primum tria facit: primo facit obiectionem;
<lb/>secundo solvit eam, ibi: «Ad quod sane dici potest»; tertio solutionem per auctoritatem
<lb/>confirmat et explanat, ibi: «Unde Gregorius in quadam homilia ait».
<lb/>«Alibi tamen scriptum est». Hic obiicit per auctoritatem Ambrosii, et tria facit:
<lb/>primo ponit auctoritatem; secundo exponit et ostendit quomodo proposita auctoritate
<lb/>partim aedificatur fides, partim potest sumi errandi materia, ibi: «Sed
<lb/>verba Ambrosii pia diligentia inspicienda sunt»; tertio ostendit quomodo
<lb/>exponenda sit, ne error inde sequatur, ibi: «Sed ex qua causa illius dicti
<lb/>intelligentia... assumenda est?».
<pb n="vol. 5, p. 660"/>
<lb/><hi rend="bold">QUAESTIO 1</hi>
<lb/>Hic incipit quaestio de gratia Christi, quia de scientia eius in sequenti distinctione
<lb/>quaeretur; et quaeruntur tria. Primo de gratia eius secundum quod est
<lb/>singularis homo. Secundo de gratia, secundum quod est caput Ecclesiae. Tertio
<lb/>de gratia unionis.
<lb/>Circa primum quaeruntur duo: 1. Utrum in eo sit gratiam habitualem ponere,
<lb/>qua anima eius perficiebatur, quae dicitur singularis hominis; 2. De plenitudine
<lb/>illius gratiae.
<lb/>ARTICULUS 1
<lb/><hi rend="bold">Utrum in Christo fuerit gratia habitualis</hi>
<lb/><hi rend="bold">perficiens animam eius</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod in Christo gratia dicta non fuerit. Sicut enim se habet filiatio
<lb/>adoptionis ad filiationem naturalem; ita se habet bonitas gratuita ad bonitatem
<lb/>naturalem. Sed Christus, sicut ex unione habuit quod esset filius naturalis, ita
<lb/>habuit quod esset naturaliter bonus. Ergo sicut non ponitur in eo filiatio adoptionis;
<lb/>ita non debet poni bonitas gratuita.
<lb/>2. Praeterea, gratia datur hominibus ut assimilentur Deo. Sed Christus nunquam
<lb/>fuit dissimilis Deo. Ergo gratia nunquam indiguit.
<lb/>3. Praeterea, ubi est lux solis, non indigetur lumine candelae: quia maior lux
<lb/>offuscat minorem.Sed in Christo fuit lux Divinitatis, quasi lux solaris. Ergo non
<lb/>oportuit in eo ponere lumen gratiae.
<lb/>4. Praeterea, Damascenus dicit, quod sicut anima regit
<lb/>carnem, et operatur per eam sicut per instrumentum, ita Divinitas regebat animam
<lb/>Christi. Sed instrumentum non indiget aliquo habitu quo regatur in opere,
<lb/>quia regitur per agens principale. Ergo et anima Christi non indigebat habitu.
<lb/>5. Praeterea, gratia ad hoc datur hominibus, ut per eam peccatum vitetur, et
<lb/>gloria adipiscatur. Sed ex hoc ipso quod Christus fuit Deus, habuit quod peccare
<lb/>non posset, ut in praecedenti distinctione dictum est; et iterum habuit plenum
<lb/>ius in gloria divina, ut dictum est distinct. 10. Ergo gratia non indiguit.
<lb/>SED CONTRA, sicut anima est perfectio corporis ita gratia est perfectio animae.
<lb/>Sed non minus debuit habere animam perfectam quam corpus perfectum. Ergo
<lb/>sicut assumpsit corpus cum anima, ita assumere debuit animam cum gratia.
<pb n="vol. 5, p. 662"/>
<lb/>Praeterea, omne meritum est per gratiam. Sed Christus meruit sibi et nobis, ut
<lb/>infra, dist. 18, dicetur. Ergo ipse habuit gratiam.
<lb/>Praeterea, de ipso in Psal. 44, 3, dicitur: «Diffusa est gratia in labiis tuis; et
<lb/>vers. 8: unxit te oleo laetitiae»: quae omnia gratiam in ipso ostendunt. Ergo et
<lb/>ipse habuit gratiam.
<lb/><hi rend="bold">Solutio</hi>
<lb/>Respondeo dicendum, quod gratia principaliter duo facit in anima. Primo enim
<lb/>perficit ipsam formaliter in esse spirituali, secundum quam Deo similatur; unde
<lb/>et vita animae dicitur. Secundo perficit eam ad opus, secundum quod a gratia
<lb/>emanant virtutes sicut vires ab essentia: quia non potest esse operatio perfecta,
<lb/>nisi progrediatur a potentia perfecta per habitum. Et propter haec duo oportet
<lb/>ponere gratiam in anima Christi: quia cum sit perfectissima in esse spirituali,
<lb/>oportet quod sit aliquid perficiens illam formaliter in esse illo. Deitas autem
<lb/>non est formaliter, sed effective perficiens ipsam; unde oportet aliam formam
<lb/>creatam in ipso ponere, qua formaliter perficiatur; et haec est gratia. Similiter
<lb/>etiam cum alia sit eius operatio secundum humanitatem et secundum
<lb/>Divinitatem, sicut et alia natura, oportet quod operatio eius humana habeat
<lb/>habitum perficientem; alias esset imperfecta: et ideo in Christo oportet ponere
<lb/>gratiam et virtutes.
<lb/>AD OBIECTA
<lb/>Ad primum ergo dicendum, quod filiatio refertur ad personam; et quia extraneitas
<lb/>respectu divinae gloriae, quam nomen adoptionis importat, nullo modo convenit
<lb/>personae illi, ideo nomen adoptionis de Christo non conceditur. Sed gratia
<lb/>est perfectio naturae, cum subiectum eius sit anima quae est pars humanae
<lb/>naturae; ideo quamvis gratia importet aliquid etiam non naturaliter inhaerens,
<lb/>tamen potest ratione humanae naturae Christo convenire.
<lb/>Ad secundum dicendum, quod gratiae est facere Deo similem: nec oportet ut de
<lb/>dissimili faciat similem, sed de non simili similem: nec ita quod semper negatio
<lb/>similitudinis similitudinem tempore praecedat, sed natura; sicut potentia est
<lb/>ante actum, et sicut sol praecedit lucem suam.
<lb/>Ad tertium dicendum, quod lux solis et lux candelae, utrumque est active illuminans;
<lb/>sed Deitas et gratia non sic se habent; sed unum illuminat active, alterum
<lb/>formaliter; et ideo sicut solem et lumen solis in aere necesse est esse simul, et
<lb/>unum alterum efficit, et non offuscat; ita ex Divinitate Christi sequitur ipsa gratia,
<lb/>et non offuscatur.
<pb n="vol. 5, p. 664"/>
<lb/>Ad quartum dicendum, quod sicut Philosophus dicit, duplex est
<lb/>instrumentum, scilicet animatum et inanimatum: inanimatum sicut securis; animatum
<lb/>sicut servus qui movetur ad imperium domini. Instrumentum ergo inanimatum
<lb/>ita agitur quod non agit; et dicitur inanimatum anima rationali; et ideo
<lb/>non indiget habitu regente in operatione: sed instrumentum animatum agit et
<lb/>agitur; unde sicut servus indiget habitu ad hoc ut imperium domini sui debito
<lb/>modo exequatur; ita etiam anima Christi ad hoc quod perfecte divina operaretur.
<lb/>Ad quintum dicendum, quod sicut omnis forma est per se ordinata ad perficiendum
<lb/>(quod autem abiiciat contrarium, est ei per accidens); ita etiam est de gratia
<lb/>respectu peccati. Unde quamvis Christus nunquam peccaverit, nec peccare
<lb/>potuisset, etiam si gratiam habitualem non habuisset ex unione ad Verbum,
<lb/>tamen gratia indiguit ad perfectionem, ut dictum est; et iterum, quamvis ex hoc
<lb/>ipso quod Deus erat, sibi gloria debebatur, tamen oportuit quod esset aliquid
<lb/>formaliter perficiens ipsam animam ad actus gloriae; et haec fuit gratia: quia
<lb/>gratia consummata in anima, est idem quod gloriae lumen, et etiam perficiens
<lb/>eam ad actus viae.
<lb/>ARTICULUS 2
<lb/><hi rend="bold">Utrum Christus habuerit gratiae plenitudinem</hi>
<lb/><hi rend="bold">Ad secundum sic proceditur.</hi>
<lb/>1. VIDETUR, quod Christus non habuit gratiae plenitudinem. Christus enim non
<lb/>habuit fidem nec spem, sicut infra, dist. 26, qu. 2, art. 3, determinabitur: nec
<lb/>iterum poenitentiam, quia nunquam peccavit. Sed haec omnia ad gratiam pertinent.
<lb/>Ergo ipse non habuit gratiae plenitudinem.
<lb/>2. Praeterea, Philosophus dicit, quod virtutes morales non sunt
<lb/>in diis. Sed Christus fuit verus Deus. Ergo non habuit virtutes morales, scilicet
<lb/>temperantiam etc.
<lb/>3. Praeterea, virtutes ordinantur ad actum. Sed actus quarumdam virtutum
<lb/>Christo non conveniunt, sicut magnificentia, quae consistit in magnis sumptibus,
<lb/>quia pauper pro nobis factus est. Ergo non habuit omnes virtutes; et ita
<lb/>nec gratiae plenitudinem.
<lb/>SED CONTRA, Ioan. 1, 14: «Vidimus eum plenum gratiae et veritatis».
<lb/>Praeterea, maior gratia fuit in Christo quam in aliquo alio homine. Sed de quibusdam
<lb/>aliis legitur, quod fuerunt gratia pleni, sicut de matre eius Luc. 1, et de
<lb/>Stephano Act. 6. Ergo multo magis Christus habuit gratiae plenitudinem.
<lb/>Praeterea, Spiritus Sanctus in homine per gratiam inhabitare dicitur. Sed Luc. 3
<lb/>dicitur quod Christus plenus Spiritu Sancto regressus est a Iordane. Ergo ipse
<lb/>habuit gratiae plenitudinem.
<pb n="vol. 5, p. 666"/>
<lb/><hi rend="bold">Quaestiuncula II</hi>
<lb/>1. Ulterius. VIDETUR quod gratia eius fuerit infinita. Ioan. 3, dicitur quod non
<lb/>ad mensuram dat ei Deus Spiritum Sanctum. Sed omne finitum mensuram
<lb/>habet. Ergo cum Spiritus Sanctus dicatur dari hominibus secundum quod gratiam
<lb/>accipiunt, videtur quod gratia eius fuerit infinita.
<lb/>2. Praeterea, omni finito potest aliquid maius intelligi, et Deus aliquid maius
<lb/>facere. Sed in littera dicitur, quod Deus illi maiorem gratiam conferre non
<lb/>potuit, nec potest plenior intelligi. Ergo est infinita.
<lb/>3. Praeterea, omne finitum multoties sumptum, aequatur alteri finito, vel excedit
<lb/>ipsum. Si ergo gratia Christi fuit finita, tunc gratia alterius hominis posset
<lb/>tantum augeri quod aequaretur gratiae Christi, vel excederet ipsam; quod est
<lb/>inconveniens. Ergo gratia Christi est infinita.
<lb/>4. Praeterea, a causa finita non est effectus infinitus. Sed meritum Christi fuit
<lb/>infinitum, quia sufficiens ad redemptionem totius humani generis, quod est infinitum
<lb/>potentia. Ergo et gratia, quae est causa meriti, fuit infinita.
<lb/>SED CONTRA, nullum creatum est infinitum. Sed gratia Christi fuit creata. Ergo
<lb/>non fuit infinita.
<lb/>Praeterea, nullo infinito est aliquid maius. Si igitur Christus, secundum quod
<lb/>homo, habuisset gratiam infinitam; secundum quod homo, non fuisset minor
<lb/>Patre, quod est contra fidem.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod gratia illa potuerit augmentari. Omni enim finito
<lb/>possibilis est additio. Si ergo gratia Christi finita fuit, quia creata est, potuit ei
<lb/>fieri additio; et ita potuit augeri.
<lb/>2. Praeterea, quantumcumque additur intellectuali naturae de perfectione,
<lb/>tanto magis augetur eius capacitas; unde secundum Philosophum in 3 de
<lb/>Anima, quanto intellectus magis intelligit difficilia, plus etiam potest
<lb/>intelligere. Sed capacitas amplioris gratiae facit possibilitatem ad augmentum.
<lb/>Ergo quantumcumque homo habeat perfectam gratiam, remanet possibilitas ad
<lb/>augmentum; et ita videtur quod Christus potuit proficere in gratia.
<lb/>3. Praeterea, missio visibilis est signum missionis invisibilis. Sed ad Christum
<lb/>facta est visibilis missio Spiritus Sancti in trigesimo anno, ut supra, Luc. 3.
<lb/>Ergo tunc fuit ei facta invisibilis missio Spiritus Sancti. Sed Spiritus Sanctus
<lb/>non mittitur visibiliter ad aliquem nisi ratione novae gratiae
<lb/>datae, vel ratione augmenti gratiae. Ergo Christus crevit in gratia, cum primum
<lb/>gratiam habuerit.
<lb/>4. Praeterea, sicut requirebatur in ipso perfectio animae, ita et perfectio corporis.
<lb/>Sed ipse crevit in perfectione corporis. Ergo et crevit quantum ad gratiam,
<lb/>quae est perfectio animae.
<pb n="vol. 5, p. 668"/>
<lb/>SED CONTRA est quod dicit Hieremias 31, 22: «Mulier circumdabit virum»: ubi
<lb/>dicunt sancti, quod Christus ab initio conceptionis fuit plenus omni gratia.
<lb/>Ergo gratia non crevit in ipso.
<lb/>Praeterea, Christus fuit ab instanti conceptionis suae perfectus comprehensor.
<lb/>Sed comprehensores sunt in statu, non in augmento gratiae. Ergo gratia in ipso
<lb/>non crevit.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod illud plene haberi dicitur
<lb/>quod secundum omnes differentias et modos et effectus suos habetur; et secundum
<lb/>hoc Christus plenitudinem gratiae habuit. Haec autem plenitudo potest
<lb/>attendi secundum rationem causae finalis, efficientis et formalis. Finis autem
<lb/>gratiae est ut coniungat nos Deo. Quia igitur Christus, secundum quod homo,
<lb/>coniunctus fuit Divinitati non solum per cognitionem, amorem et fruitionem,
<lb/>sed etiam per unionem in persona; ideo gratia ipsius plenissime consecuta est
<lb/>finem suum. Et haec est plenitudo causae finalis.
<lb/>Item videmus quod aliquid habet lucem corporalem tantum ut luceat, sicut quidam
<lb/>vermes, et putredines quercus, vel carbunculus; aliquid autem ut alia illuminet,
<lb/>sicut lumen candelae; aliquid autem ut omnis illuminatio ab eo sit, sicut
<lb/>est de sole. Ita etiam est et de gratia Christi: quia ipse habet gratiam per quam
<lb/>in se perfectus est, et ex ipso in alios redundat: et eorum in quos redundat, quosdam
<lb/>facit cooperatores Dei, ut et ipsi alios per ministerium ad gratiam inducant,
<lb/>ut dicitur 1 Cor. 3: et iterum ex ipso in omnes redundat, quia «de plenitudine
<lb/>eius omnes accepimus»; Ioan. 1, 16. Et haec est plenitudo causae efficientis.
<lb/>Similiter etiam aliqui formaliter gratia perfecti sunt quantum ad omnes virtutes,
<lb/>et quantum ad expulsionem omnium peccatorum mortalium. Et haec est plenitudo
<lb/>sufficientiae, quae fuit in Stephano et aliis sanctis, secundum quod aliquis
<lb/>impletur Deo, ita ut nihil in eo a Deo aversum maneat.
<lb/>In tota autem Ecclesia est plenitudo copiae: quia nulla gratiarum ei deest, quin
<lb/>sit in aliquo membrorum suorum: de qua plenitudine dicitur Ephes. 4, 16: «ut
<lb/>impleret omnia». Alicui etiam data est gratia quae non solum omnia mortalia,
<lb/>sed etiam venialia repelleret. Et haec est plenitudo specialis praerogativae,
<lb/>quae fuit in beata Virgine, secundum quam plena Deo fuit, ut nihil in ea esset
<lb/>quod ad Deum non ordinaretur.
<lb/>Sed Christo ulterius data est gratia perficiens ipsum, non solum quantum ad
<lb/>omnes virtutes, sed etiam quantum ad omnes usus virtutum, et quantum ad omnes
<lb/>effectus gratiae gratis datae, et iterum ad omnis peccati remotionem, non solum
<lb/>actualis, sed etiam originalis, et potentiae peccandi. Et haec est plenitudo Christi
<lb/>singularis secundum rationem causae formalis. Prima igitur plenitudo respicit
<lb/>gratiam unionis; secunda gratiam capitis; tertia gratiam singularem ipsius.
<pb n="vol. 5, p. 670"/>
<lb/>AD OBIECTA
<lb/>Ad primum ergo dicendum, quod illae virtutes habent aliquid perfectionis, et
<lb/>hoc in Christo praecipue est; et aliquid imperfectionis, et secundum hoc
<lb/>Christo non conveniunt. Sed hoc infra melius patebit.
<lb/>Ad secundum dicendum, quod virtutes morales Christo non conveniunt quantum
<lb/>ad usus quosdam qui in nobis sunt, sicut quod per eas domantur passiones
<lb/>quibus caro contra spiritum concupiscit, quod in Christo non fuit; sed quantum
<lb/>ad alios usus, secundum quos erunt in patria, plenissime fuerunt in Christo; et
<lb/>etiam quantum ad quosdam usus viae, qui eius perfectioni non derogabant,
<lb/>inquantum erat viator et comprehensor.
<lb/>Ad tertium dicendum, quod non est de necessitate magnificentiae, secundum
<lb/>quod a Philosopho accipitur, quod homo habeat multas divitias; sed ut sit sic
<lb/>dispositus, quod quando oportet et decet, optime eas dispensare velit: et hoc in
<lb/>Christo perfecte fuit.
<lb/><hi rend="bold">Solutio II</hi>
<lb/>Ad secundam quaestionem dicendum, quod gratia dicitur donum gratis homini
<lb/>collatum. Donum autem huiusmodi Christo sine meritis praecedentibus collatum
<lb/>fuit, et creatum, et increatum. Increatum fuit ipse Spiritus Sanctus, quia in
<lb/>eius anima requievit, ut dicitur Isaiae 2: et ipsa persona Verbi, quia datum est
<lb/>naturae humanae ut persona Verbi esset eius; et secundum hoc est datum ei
<lb/>nomen quod est super omne nomen, Philip. 2, et sic simpliciter gratia Christi
<lb/>est infinita.
<lb/>Creatum autem donum eius est ipsa gratia, qua formaliter anima eius perficiebatur:
<lb/>et haec quodam modo fuit finita, et quodam modo infinita: quia secundum
<lb/>essentiam finita fuit; sed tribus modis infinita dici potest.
<lb/>Uno modo ex coniunctione ad Divinitatem inquantum concurrit ad eumdem
<lb/>actum cum ipsa, ut actus gratia illa informatus non tantum sit actus hominis,
<lb/>sed etiam Dei. Secundo quantum ad rationem gratiae. In his enim quae mole
<lb/>magna non sunt, non est accipere finitum et infinitum secundum numeralem vel
<lb/>dimensivam quantitatem, sed secundum aliquid quod est limitatum et non limitatum.
<lb/>Limitatur autem aliquid ex capacitate recipientis; unde illud quod non
<lb/>habet esse receptum in aliquo, sed subsistens, non habet esse limitatum, sed
<lb/>infinitum, sicut Deus. Si autem esset aliqua forma simplex subsistens quae non
<lb/>esset suum esse, haberet quidem finitatem quantum ad esse, quod esset particulatum
<lb/>ad formam illam; sed illa forma non esset limitata, quia non esset in aliquo
<lb/>recepta; sicut si intelligatur calor per se existens. Sed secundum hoc etiam
<lb/>formae universales intellectae habent infinitatem.
<lb/>Sed si forma talis sit recepta in aliquo, de necessitate limitata est quantum ad
<lb/>esse debitum illi formae, non solum quantum ad esse simpliciter: quia non
<lb/>solum non habet plenitudinem essendi simpliciter, sed totum esse, quod naturae
<pb n="vol. 5, p. 672"/>
<lb/>illius est possibile fore. Sed possibile est ut non sit limitata quantum ad rationem
<lb/>illius formae, ut scilicet habeat illam formam secundum omnem modum
<lb/>completionis ipsius, ut nihil sibi desit de pertinentibus ad perfectionem illius
<lb/>formae; et hoc erit, si ex parte recipientis non sit defectus, vel ex parte agentis.
<lb/>Et hoc modo dicitur gratia Christi infinita: quia quidquid ad gratiae perfectionem
<lb/>pertinere potest, totum in Christo fuit.
<lb/>Tertio quantum ad effectus: quia non limitatur ad aliquos determinatos effectus,
<lb/>sed potest per gratiam infinitis operari redemptionem; sicut dicitur in lib. De
<lb/>causis, quod virtus intelligentiae est infinita inferius. Et hic modus
<lb/>respicit gratiam capitis; secundus autem gratiam singularis hominis; sed primus
<lb/>gratiam unionis.
<lb/>AD OBIECTA
<lb/>Ad primum ergo dicendum, quod videtur intelligi illa auctoritas quantum ad
<lb/>secundum modum dictum. Hoc enim intendit dicere, quod in Christo non est
<lb/>gratia limitata quantum ad aliquem modum perfectionis eius; sed habet ipsam
<lb/>quantum ad omnes. Vel intelligitur de gratia unionis, per quam elevatur ad infinitum
<lb/>bonum, scilicet ut sit verus Deus.
<lb/>Ad secundum dicendum, quod verba illa intelligenda sunt quantum ad rationem
<lb/>gratiae: quia omne quod pertinet ad perfectionem gratiae, collatum ei fuit.
<lb/>Unde multa alia posset Deus facere, sed non pertinerent ad rationem gratiae;
<lb/>sicut posset homini multas alias perfectiones naturales et essentiales addere,
<lb/>sed haec non essent de ratione hominis, et esset tunc alia species et non homo.
<lb/>Vel dicendum, quod licet, quantum est in se, posset facere maiorem gratiam,
<lb/>quantum ad essentiam, quam sit Christi; tamen nulla maior posset esse, cuius
<lb/>capacitas creata sit capax; nec posset facere aliquam capacitatem quae non
<lb/>esset creata.
<lb/>Ad tertium dicendum, quod diversis speciebus aptantur diversae quantitates: et
<lb/>hoc patet de quantitatibus dimensivis: quia est aliqua quantitas determinata
<lb/>homini, ultra quam non invenitur aliqua quantitas hominis maior; sed invenitur
<lb/>quantitas arboris maior illa, quae quamvis finita sit, nullo modo ad eam pertingere
<lb/>potest homo, quantumcumque crescat. Similiter est in quantitatibus virtualibus:
<lb/>quamvis enim caliditas ignis non excedat in infinitum caliditatem aeris,
<lb/>tamen est aliquis terminus caliditatis aeris, quem non transgreditur manens
<lb/>aer; unde nullo modo potest tantum intendi quod aequetur caliditati ignis, nisi
<lb/>aer fiat ignis: et similiter est in omnibus qualitatibus quae consequuntur alias
<lb/>perfectiones, vel disponunt ad eas: quia diversis perfectionibus secundum speciem
<lb/>respondent diversi gradus perfectionum, vel dispositionum.
<lb/>Perfectio autem ad quam disponit gratia, est coniunctio ad Deum; et haec est
<lb/>multiplex: scilicet in aenigmate, et per speciem. Unde quantumcumque crescat
<lb/>gratia viatoris, non potest esse similis gratiae comprehensoris secundum
<lb/>actum, quamvis virtute possit esse maior; et eadem ratione, quantumcumque
<pb n="vol. 5, p. 674"/>
<lb/>crescat gratia purae creaturae, non potest pervenire in gratiam creaturae
<lb/>assumptae in unitatem personae, quae ad unionem disponit quodammodo, nisi
<lb/>et ipsa assumeretur. Et quia non est altior modus possibilis creaturae, quo
<lb/>coniungatur Deo, quam per unitatem personae; ideo dictum est supra, quod
<lb/>capacitas creata non potest ampliorem gratiam recipere.
<lb/>Ad quartum dicendum, quod infinitas efficaciae quae est in merito, contingit ex
<lb/>hoc quod ad actionem illam concurrit divina persona, quia non est tantum
<lb/>hominis actio, sed Dei et hominis; secundum quod Dionysius actionem Christi
<lb/>nominat deivirilem.
<lb/><hi rend="bold">Solutio III</hi>
<lb/>Ad tertiam quaestionem dicendum, quod augmentum non competit rei secundum
<lb/>quod est in termino, sed secundum quod est in via ad terminum: quia
<lb/>secundum quod res est in termino, tota potentialitas capacitatis eius est impleta
<lb/>ex fine implente; et ideo non habet ulterius quo crescat. Et quia anima Christi
<lb/>fuit ab initio conceptionis fini ultimo unita, non solum per fruitionem perfectam,
<lb/>sed etiam communicando in persona Verbi; ideo gratia eius crescere non
<lb/>potuit.
<lb/>AD OBIECTA
<lb/>Ad primum ergo dicendum, quod cuilibet finito potest fieri additio, mathematice
<lb/>loquendo: quia ratio quantitatis, quam solam mathematicus considerat, non
<lb/>prohibet quin possit infinito aliquid addi. Prohibet autem additionem talem
<lb/>forma quam considerat naturalis; et ideo secundum naturalem non est verum,
<lb/>sed secundum imaginationem tantum; et similiter est in proposito, ut ex dictis
<lb/>patet, quia nec gratia potest esse maior quam comprehensoris, nec gloria
<lb/>maior quam creaturae unitae Deo in persona.
<lb/>Ad secundum dicendum, quod hoc intelligendum est de capacitate intellectualis
<lb/>naturae circa finem, ultra quam nulla capacitas alicuius rei extenditur; sicut
<lb/>intellectus in statu viae, quantumcumque proficiat, nunquam pervenit ad
<lb/>modum intelligendi qui erit in patria.
<lb/>Ad tertium dicendum, quod missio visibilis signum fuit invisibilis missionis, non
<lb/>tunc factae, sed ab initio conceptionis.
<lb/>Ad quartum dicendum, quod Christus non assumpsit corpus gloriosum, ita
<lb/>quod esset in ultima sui perfectione: accepit autem animam gloriosam; et ideo
<lb/>secundum corpus proficere potuit, non autem secundum animam.
<pb n="vol. 5, p. 676"/>
<lb/><hi rend="bold">QUAESTIO 2</hi>
<lb/>Deinde quaeritur de gratia capitis; et circa hoc quaeruntur duo: 1. Utrum Christus,
<lb/>secundum quod homo, habeat talem gratiam quod sit caput; 2. Quorum sit caput.
<lb/>ARTICULUS 1
<lb/><hi rend="bold">Utrum Christus sit caput Ecclesiae, secundum quod homo</hi>
<lb/><hi rend="bold">Ad primum sic proceditur.</hi>
<lb/>1. VIDETUR, quod Christus non sit caput Ecclesiae secundum quod homo. A
<lb/>capite enim spiritus animalis ad membra diffunditur. Sed Spiritus Sanctus non
<lb/>diffunditur in Ecclesiam a Christo secundum quod homo, sed inquantum Deus:
<lb/>quia, ut dicit Augustinus, ipse accepit Spiritum Sanctum ut
<lb/>homo, et effudit ut Deus. Ergo ipse non est caput ut homo, sed ut Deus.
<lb/>2. Praeterea, sensus et motus traducuntur a capite in membra. Sed gratia, quae
<lb/>motum vitae facit in corpore Ecclesiae, non est per traductionem ab uno in
<lb/>alium. Ergo Christus, secundum quod homo, non est caput Ecclesiae.
<lb/>3. Praeterea, gratia a solo Deo creatur in nobis; quia, secundum Augustinum,
<lb/>natura mentis humanae immediate a Deo formatur. Sed vita Ecclesiae est per
<lb/>gratiam. Cum igitur de ratione capitis sit ut membra quantum ad aliquem
<lb/>actum vivificet, videtur quod Christus, secundum quod homo, non possit dici
<lb/>caput Ecclesiae.
<lb/>4. Praeterea, capitis non est aliud caput. Sed caput Christi est Deus; 1 Cor. 11.
<lb/>Ergo Christus non est caput.
<lb/>5. Praeterea, caput recipit influentiam ab alio membro, scilicet a corde. Sed
<lb/>Christus non recipit influentiam ab alio membro Ecclesiae. Ergo Christus non
<lb/>debet dici caput.
<lb/>6. Praeterea, caput potest dici membrum totius corporis et commembrum aliis
<lb/>membris. Sed Christus, ut videtur, non potest dici membrum Ecclesiae: quia sic
<lb/>virtus eius partialitatem haberet respectu totius Ecclesiae, et Ecclesia esset perfectior
<lb/>Christo. Ergo Christus non debet dici caput.
<lb/>AD OPPOSITUM est Eph. 1: «Ipsum dedit caput super omnem Ecclesiam, quae est
<lb/>corpus eius». Ergo cum Ecclesia sit corpus eius secundum humanam naturam,
<lb/>prout sibi conformis est, videtur quod ipse secundum humanam naturam sit
<lb/>caput.
<lb/>Praeterea, rex dicitur esse caput regni, et Pontifex Ecclesiae sibi commissae.
<lb/>Sed Christus, secundum quod homo, est rex et pontifex totius humani generis.
<lb/>Ergo ipse, secundum quod homo, est caput.
<pb n="vol. 5, p. 678"/>
<lb/>Praeterea, illud quod est dignissimum in quolibet genere, dicitur caput, sicut
<lb/>leo est caput animalium. Sed Christus, etiam secundum humanam naturam,
<lb/>praecellit omnes homines. Ergo etiam secundum quod homo, est caput totius
<lb/>Ecclesiae.
<lb/><hi rend="bold">Solutio</hi>
<lb/>Respondeo dicendum, quod Christus dicitur caput Ecclesiae per similitudinem
<lb/>capitis naturalis. Inveniuntur enim in capite naturali tres conditiones respectu
<lb/>aliorum membrorum singulariter. Prima est quod excellit ea dignitate in tribus,
<lb/>scilicet in altitudine situs, in nobilitate propriae virtutis (quia scilicet nobiliores
<lb/>vires, scilicet imaginatio et memoria, et huiusmodi, habent locum in capite): et
<lb/>etiam in perfectione, quia in capite congregantur omnes sensus, cum in aliis
<lb/>membris sit solus tactus. Secunda est quod a capite sunt omnes vires animales
<lb/>in aliis membris; et sic dicitur esse principium aliorum membrorum, dans aliis
<lb/>sensum et motum. Tertia est quod dirigit omnia membra in suis actibus, propter
<lb/>imaginationem et sensus, qui in eo abundant formaliter. Habet autem quartam
<lb/>proprietatem communem cum aliis membris, quod est conformis cum eis in
<lb/>natura. Ratione ergo primae proprietatis, scilicet perfectionis, omne quod est
<lb/>perfectissimum in quacumque natura, dicitur caput, sicut leo in animalibus.
<lb/>Ratione autem secundae, omne principium dicitur caput, sicut fons caput fluminum;
<lb/>et sicut dicitur caput libri, vel caput viae. Ratione autem proprietatis tertiae,
<lb/>omnis rector dicitur caput, sicut rex, dux, vel pontifex.
<lb/>Quantum igitur ad has tres proprietates capitis, potest Christus dici caput et
<lb/>secundum humanam naturam, et secundum divinam: quia secundum divinam
<lb/>naturam in eo est plenitudo omnis Deitatis, ut dicit Apostolus Coloss. 1; unde
<lb/>est super omnes Deus benedictus in saecula, Rom. 9: et similiter ab ipso,
<lb/>inquantum Deus, est nobis omnis spiritualis gratia. Item inquantum Deus, dirigit
<lb/>nos in seipsum. Sed etiam haec conveniunt ei secundum humanam naturam,
<lb/>quae in Christo dignissima est ratione altitudinis, quia est usque ad unionem in
<lb/>divina persona exaltata: ratione propriae operationis, quia dignissimum actum
<lb/>habuit in Ecclesia, scilicet redimere ipsam, et aedificare eam in sanguine suo:
<lb/>et etiam ratione perfectionis, quia omnis gratia in eo est, sicut omnes sensus in
<lb/>capite. Similiter etiam dicitur caput ratione secundae proprietatis, quia per
<lb/>ipsum, sensum fidei et motum caritatis accepimus, quia «gratia et veritas per
<lb/>Iesum Christum facta est»; Ioan. 1, 17: et similiter direxit nos doctrina et exemplo:
<lb/>quia «coepit Iesus facere et docere», Act. 1, 1.
<lb/>Sed quarta conditio Christo convenit secundum humanam naturam tantum; et
<lb/>haec complet in ipso rationem capitis: quia Christus secundum humanam naturam
<lb/>habet perfectionem aliis homogeneam, et est principium quasi univocum,
<lb/>et est regula conformis, et unius generis. Unde communiter loquendo, Christus
<pb n="vol. 5, p. 680"/>
<lb/>secundum quod Deus, potest dici caput Ecclesiae simul cum Patre et Spiritu
<lb/>Sancto; sed proprie loquendo est caput secundum humanam naturam. Et dicitur
<lb/>gratia capitis, secundum quam praedictae proprietates ei conveniunt praecipue
<lb/>secundum quod influit aliis membris.
<lb/>AD OBIECTA
<lb/>Ad primum ergo dicendum, quod dare Spiritum Sanctum contingit dupliciter:
<lb/>scilicet auctoritate et ministerio. Auctoritate quidem tantum Dei est; sed ministerio
<lb/>dicuntur etiam homines dare, inquantum scilicet per ministerium eorum
<lb/>datur a Deo, sicut dicit Paulus Galat. 3, 5: «Qui tradidit vobis spiritum», ut
<lb/>supra in 1 lib., dist. 15, Magister dixit: et hoc modo Christus, secundum quod
<lb/>homo, Spiritum Sanctum ministerio dare potuit, ut dicitur Rom. 15, 8: «Dico
<lb/>enim Christum Iesum ministrum fuisse circumcisionis».
<lb/>Ad secundum dicendum, quod in hoc quod de Christi plenitudine omnes accepimus,
<lb/>est aliquid simile traductioni, quamvis non sit proprie traductio. Est igitur similitudo
<lb/>quantum ad ipsum Spiritum Sanctum increatum, qui idem numero est in capite et
<lb/>in membris, et aliquo modo a capite ad membra descendit, non divisus, sed unus.
<lb/>Est autem dissimilitudo quantum ad ipsum donum, secundum quod Spiritus Sanctus
<lb/>in nobis inhabitat, quia istud non traducitur de subiecto in subiectum.
<lb/>Ad tertium dicendum, quod in aliqua actione potest aliquid esse medium dupliciter;
<lb/>scilicet quantum ad perfectionem, et quantum ad dispositionem tantum:
<lb/>sicut natura est medium in operatione qua Deus producit animam sensibilem,
<lb/>quia ipsa perfectio ultima fit mediante natura; sed in operatione qua producit
<lb/>animam rationalem, natura non est medium, nisi quantum ad dispositionem.
<lb/>Similiter dico, quod Deus immediate format mentem nostram quantum ad
<lb/>ipsam perfectionem gratiae; et tamen potest ibi cadere medium disponens; et
<lb/>sic gratia fluit a Deo mediante homine Christo: ipse enim disposuit totum
<lb/>humanum genus ad susceptionem gratiae; et hoc tripliciter. Uno modo secundum
<lb/>operationem nostram in ipsum: quia secundum quod credimus ipsum
<lb/>Deum et hominem, iustificamur; Rom. 3, 25: «Quem posuit Deus propitiatorem
<lb/>per fidem in sanguine ipsius». Alio modo per operationem ipsius in nos,
<lb/>inquantum scilicet obstaculum removet, pro peccatis totius humani generis
<lb/>satisfaciendo; et etiam inquantum nobis suis operibus gratiam et gloriam
<lb/>meruit; et inquantum pro nobis interpellat apud Deum. Tertio modo ex ipsa eius
<lb/>affinitate ad nos; quia ex hoc ipso quod humanam naturam assumpsit, humana
<lb/>natura est magis Deo accepta.
<lb/>Ad quartum dicendum, quod caput Christi dicitur Deus, non secundum completam
<lb/>rationem capitis (est enim caput ipsius secundum quod est principium eius,
<lb/>principium autem eius est secundum Divinitatem et secundum humanitatem);
<lb/>sed inquantum est principium eius secundum humanitatem; et sic deficit quarta
<lb/>conditio capitis, quae est conformitas in natura: inquantum autem est principium
<lb/>eius secundum Divinitatem, sic deficit prima conditio, quia sic non habet
<lb/>maiorem dignitatem.
<pb n="vol. 5, p. 682"/>
<lb/>Ad quintum dicendum, quod cor est principium virium vitalium in toto corpore, et
<lb/>est primum principium omnium membrorum quantum ad esse ut dicit Philosophus:
<lb/>sed caput est principium virium animalium
<lb/>quae pertinent ad sensum et ad motum. Et quia cum dicimus Christum principium
<lb/>esse membrorum Ecclesiae, non intendimus quantum ad esse naturale, secundum
<lb/>quod sunt homines, sed quantum ad fidem et caritatem, per quam Ecclesiae membra
<lb/>uniuntur; ideo accommodatius dicitur caput quam cor.
<lb/>Ad sextum dicendum, quod in nomine capitis importatur principium et origo
<lb/>alicuius rei; in nomine autem membri importatur partialitas, quae repugnat
<lb/>rationi primae originis: quia in prima origine sunt omnia virtute quae inveniuntur
<lb/>in originatis; et ideo non potest dici membrum, quia non recipit ab aliquo
<lb/>alio influentiam. Quia in corpore naturali caput non solum influit aliis
<lb/>membris, sed etiam ab aliis recipit, ut nutrimentum, et alia obsequia; ideo et
<lb/>caput dicitur, et commembrum: sed Christus, secundum quod homo, non recipit
<lb/>aliquid ab aliis membris Ecclesiae, sed a solo Deo; unde non potest dici commembrum,
<lb/>secundum quod caput Ecclesiae dicitur ipse secundum humanitatem.
<lb/>Potest autem dici membrum secundum humanitatem, secundum quod ipse
<lb/>est caput Ecclesiae secundum Divinitatem: et sic dicit Apostolus, 1 Corinth. 12, 26:
<lb/>«Vos estis corpus eius et membrum de membro».
<lb/>ARTICULUS 2
<lb/><hi rend="bold">Utrum Christus, secundum quod homo, sit caput Angelorum</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod Christus, secundum quod homo, non sit caput Angelorum. De
<lb/>ratione enim capitis est conformitas ad membra, ut dictum est. Sed Christus
<lb/>non est conformis Angelis in natura: quia nusquam Angelos apprehendit, ut
<lb/>dicitur Hebr. 2. Ergo non est caput Angelorum.
<lb/>2. Praeterea, Christus dicitur Hebr. 2, caput hominum, secundum quod ab ipso
<lb/>aliquam influentiam recipiunt. Sed Angeli, cum sint beati, non indigent ut eis
<lb/>aliquid influatur. Ergo Christus, secundum quod homo, non est caput
<lb/>Angelorum.
<lb/>3. Praeterea, sicut dicitur in lib. De motu cordis, intelligentiae sunt
<lb/>receptivae earum illuminationum quae sunt a Deo, prima receptione; animae
<lb/>autem secunda. Sed quod recipit prima receptione, non recipit ab eo quod recipit
<lb/>secunda receptione. Ergo Angeli, qui intelligentiae dicuntur, non recipiunt
<lb/>ab aliqua anima; et ita nec a Christo secundum quod homo. Ergo Christus,
<lb/>secundum quod homo, non est caput Angelorum.
<pb n="vol. 5, p. 684"/>
<lb/>SED CONTRA, Coloss. 2, 10: «Qui est caput omnis principatus et potestatis»; et
<lb/>loquitur de Christo secundum quod homo; et ita Christus, secundum quod
<lb/>homo, est caput Angelorum.
<lb/>Praeterea, Dionysius dicit, quod Seraphim a Christo Iesu
<lb/>quaerunt, et discunt, et illuminantur. Ergo influit Angelis; et ita videtur esse
<lb/>caput eorum.
<lb/>Praeterea, Ecclesia una est constituta ex Angelis et hominibus. Sed unius corporis
<lb/>non sunt duo capita. Ergo Christus etiam est caput Angelorum.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod non sit caput omnium hominum. Caput enim unum
<lb/>refertur ad unum corpus. Sed omnes homines non conveniunt in aliquo uno
<lb/>secundum numerum, quia et ipsi differunt; et fides et spes et caritas, qua connectuntur
<lb/>ad invicem, numero diversae sunt in diversis. Ergo non est caput
<lb/>omnium hominum.
<lb/>2. Praeterea, corpus Christi verum est figura corporis Christi mystici. Sed in
<lb/>corpore vero non est aliquod membrum impurum. Ergo cum multi homines sint
<lb/>corrupti per peccata, videtur quod eorum caput non sit Christus.
<lb/>3. Praeterea, corpus Christi verum totum fuit glorificatum. Sed sunt multi etiam
<lb/>existentes in gratia, qui nunquam erunt in gloria, quia non persistent. Ergo
<lb/>Christus non est caput omnium.
<lb/>4. Praeterea, caput, cum sit principium membrorum, non sequitur alia membra.
<lb/>Sed multi sancti praecesserunt Christi Incarnationem. Ergo Christus, secundum
<lb/>quod homo, non est caput omnium hominum.
<lb/>5. SED CONTRA, Christus satisfecit pro tota humana natura. Sed omnes homines
<lb/>communicant in natura humana. Ergo Christus omnibus influit; et ita videtur
<lb/>quod ipse sit caput omnium.
<lb/>6. Praeterea, per Christum omnes resurgemus. Sed hoc non esset, nisi esset
<lb/>caput omnium. Ergo ipse est omnium caput, secundum quod homo.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod sit caput tantum animarum. Quia capitis ad membrum
<lb/>oportet esse continuationem. Sed corpora aliorum hominum non continuantur
<lb/>ad corpus Christi. Ergo et ipse non est caput hominum quantum ad
<lb/>corpus, sed quantum ad animas tantum.
<lb/>2. Praeterea, ipse influit sensum spiritualem, secundum quod est caput. Sed huiusmodi
<lb/>sensus, non sunt susceptiva corpora. Ergo Christus, secundum quod homo,
<lb/>non est caput hominum quantum ad corpus, sed quantum ad animas tantum.
<lb/>3. Praeterea, secundum corpus non differimus a brutis, sed solum secundum
<lb/>animam rationalem. Sed Christus non dicitur caput irrationalium, secundum
<lb/>quod homo. Ergo ipse non est caput nostrum quantum ad corpora.
<pb n="vol. 5, p. 686"/>
<lb/>SED CONTRA, Philip. 3, 21: «Reformabit corpus humilitatis nostrae, configuratum
<lb/>corpori claritatis suae»; et sic influit nobis quantum ad corpus. Ergo ipse
<lb/>non est tantum caput animarum.
<lb/>Praeterea, ipse est caput nostrum secundum quod est conformis nobis in natura.
<lb/>Sed humana natura non consistit solum in anima, sed in anima et corpore
<lb/>simul. Ergo Christus est caput nostrum secundum corpora, et non secundum
<lb/>animas tantum.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod Christus, secundum quod
<lb/>homo, est caput Angelorum; non tamen ita proprie, nec eodem modo sicut
<lb/>hominum, propter duas conditiones. Primo quantum ad conformitatem naturae:
<lb/>quia cum hominibus convenit etiam secundum speciem in natura: cum Angelis
<lb/>autem non secundum speciem, sed secundum genus intellectualis naturae.
<lb/>Secundo quantum ad influentiam: quia non influit Angelis removendo prohibens,
<lb/>aut merendo gratiam, aut orando pro eis, quia iam beati sunt; sed in his
<lb/>quae ad actus hierarchicos pertinent, secundum quod unus Angelus illuminat
<lb/>alium, purgat, et perficit, ut in 2 lib., dist. 6, dictum est; hoc enim multo eminentius
<lb/>a Christo recipiunt.
<lb/>AD OBIECTA
<lb/>Ad primum ergo dicendum, quod quamvis non sit eis conformis in natura speciei,
<lb/>est tamen eis conformis in natura generis, ut dictum est.
<lb/>Ad secundum dicendum, quod beatitudo Angelorum non excludit quin unus ab
<lb/>alio recipiat, vel etiam a Christo; sed excludit indigentiam recipiendi: quia
<lb/>praesto est eis omne id quo indigent, ne alicuius rei penuriam patiantur.
<lb/>Ad tertium dicendum, quod hoc intelligitur quantum ad receptionem naturalium;
<lb/>et tamen anima Christi, inquantum Deo unita fuit, etiam quantum ad
<lb/>naturalia, lumen ab Angelis non recipit, sed immediate a Deo.
<lb/><hi rend="bold">Solutio II</hi>
<lb/>Ad secundam quaestionem dicendum, quod in corpore naturali invenitur quadruplex
<lb/>unio membrorum ad invicem. Prima est secundum conformitatem naturae,
<lb/>quia omnia membra constant ex eisdem similibus partibus, et sunt unius rationis,
<lb/>sicut manus et pes ex carne et osse; et sic dicuntur membra unum genere vel specie.
<lb/>Secunda est per colligationem eorum ad invicem per nervos et iuncturas, et
<lb/>sic dicuntur unum continuatione. Tertia est, secundum quod diffunditur vitalis
<lb/>spiritus et vires animae per totum corpus. Quarta est, secundum quod omnia
<lb/>membra perficiuntur per animam, quae est una numero in omnibus membris.
<pb n="vol. 5, p. 688"/>
<lb/>Et hae quatuor uniones inveniuntur in corpore mystico. Prima est, inquantum
<lb/>omnia membra eius sunt unius naturae vel specie vel genere. Secunda est,
<lb/>inquantum colligata sunt ad invicem per fidem, quia sic continuantur in uno
<lb/>credito. Tertia est, secundum quod vivificantur per gratiam et caritatem.
<lb/>Quarta est, secundum quod in eis est Spiritus Sanctus, qui est ultima perfectio
<lb/>et principalis totius corporis mystici, quasi anima in corpore naturali.
<lb/>Prima autem dictarum unionum non est unio simpliciter: quia illud in quo est
<lb/>unio haec, non est unum numero, sicut est in tribus sequentibus: quia per fidem
<lb/>et caritatem in uno credito et amato secundum numerum uniuntur: similiter
<lb/>Spiritus Sanctus unus numero omnes replet. Homines igitur infideles non pertinent
<lb/>ad unionem corporis Ecclesiae, secundum quod est unum simpliciter; et
<lb/>ideo respectu horum Christus caput non est nisi in potentia, secundum scilicet
<lb/>quod sunt unibiles corpori.
<lb/>Homines autem fideles peccatores pertinent quidem aliquo modo ad unitatem
<lb/>Ecclesiae inquantum continuantur ei per fidem, quae est unitas materialis; non
<lb/>tamen possunt dici membra proprie, nisi sicut membrum mortuum, scilicet
<lb/>aequivoce. Et quia unitas corporis ex membris consistit, ideo quidam dicunt,
<lb/>quod non pertinent ad unitatem corporis Ecclesiae, quamvis pertineant ad unitatem
<lb/>Ecclesiae; et sicut operationes quae sunt ad alterum, possunt aliquo
<lb/>modo fieri per membra arida, ut percutere, vel aliquid huiusmodi, non tamen
<lb/>operationes quae sunt animae in membris; ita nec mali recipiunt spiritualis
<lb/>vitae operationes a Spiritu Sancto; sed tamen Spiritus Sanctus per eos operatur
<lb/>spiritualem vitam in aliis, secundum quod aliis sacramenta ministrant, vel alios
<lb/>docent. Sed homines fideles in gratia existentes uniuntur secundum tertiam
<lb/>unionem, quae est formalis respectu huius secundae; et iterum secundum quartam,
<lb/>quae est completiva totius. Et ideo horum proprie dicitur Christus caput.
<lb/>AD OBIECTA
<lb/>Ad primum ergo dicendum, quod sicut in corpore naturali vires diffusae per
<lb/>omnia membra, differunt numero secundum essentiam, sed conveniunt in radice
<lb/>una secundum numerum, et praeter hoc habent formam unam ultimam numero;
<lb/>ita etiam omnia membra corporis mystici habent pro ultimo complemento
<lb/>Spiritum Sanctum, qui est unus numero in omnibus: et ipsa caritas diffusa in eis
<lb/>per Spiritum Sanctum, quamvis differat in diversis secundum essentiam, convenit
<lb/>tamen in una radice secundum numerum. Radix autem operationis proprie
<lb/>est ipsum obiectum, ex quo speciem trahit: et ideo, inquantum est idem numero
<lb/>amatum et creditum ab omnibus, secundum hoc unitur omnium fides et caritas
<lb/>in una radice secundum numerum, non solum prima, quae est Spiritus Sanctus,
<lb/>sed etiam proxima, quae est proprium obiectum.
<lb/>Ad secundum dicendum, quod per corpus Christi verum significantur ea quae
<lb/>sunt membra corporis mystici; non autem ea quae sunt membra aequivoce,
<lb/>idest secundum similitudinem tantum et situm.
<pb n="vol. 5, p. 690"/>
<lb/>Ad tertium dicendum, quod membrum non iudicatur secundum id quod de eo
<lb/>fieri potest, sed secundum id quod est; unde manus, antequam abscindatur,
<lb/>membrum est, quamvis sit futura abscindi: et similiter qui est in gratia, membrum
<lb/>est, quamvis postea abscindatur.
<lb/>Ad quartum dicendum, quod quamvis Christus nondum fuisset incarnatus tempore
<lb/>patrum veteris Testamenti secundum rem, erat tamen iam Incarnatio ipsa in
<lb/>Dei ordinatione, et in fide ipsorum, secundum quam fidem iustificabantur: quia
<lb/>tempora mutata sunt, et non fides, ut dicit Augustinus. Sed tamen
<lb/>non fuit tanta influentia ante Incarnationem, quanta est modo: quia tunc non erat
<lb/>remotum obstaculum, nec sacramenta gratiae exhibita erant, sicut modo sunt.
<lb/>Ad quintum dicendum, quod Christus satisfecit pro tota humana natura sufficienter,
<lb/>non tamen efficienter: quia non omnes illius satisfactionis participes
<lb/>fiunt; quod ex eorum importunitate est, non ex ipsius insufficientia satisfactionis.
<lb/>Ad sextum dicendum, quod resurrectio ad vitam naturalem erit omnibus communis,
<lb/>non autem ad vitam gloriae: quia mali in vita naturali tantum conformitatem
<lb/>habuerunt cum membris Ecclesiae, non autem in vita gratiae. Unde ex
<lb/>hoc non sequitur quod sint membra, proprie loquendo.
<lb/><hi rend="bold">Solutio III</hi>
<lb/>Ad tertiam quaestionem dicendum, quod Christus est caput hominum quantum
<lb/>ad animas et quantum ad corpora; sed principaliter animarum et secundario
<lb/>corporum: tum ratione conformitatis ad membra, quae per assumptionem
<lb/>humanae naturae est; quia corpus assumpsit anima mediante: tum etiam ratione
<lb/>spiritualis influentiae, quae pervenit ad corpus mediante anima, inquantum
<lb/>corpus est instrumentum animae secundum gratiam operantis: et ex hoc relinquitur
<lb/>ordo in corpore ad gloriosam resurrectionem.
<lb/>AD OBIECTA
<lb/>Ad primum ergo dicendum, quod corpora nostra aliquo modo habent continuationem
<lb/>cum corpore Christi, non quidem secundum quantitatem, aut secundum
<lb/>perfectionem naturalem, sed inquantum Spiritus Sanctus habitat in nobis, qui
<lb/>plenissime fuit in Christo, 1 Corinth. 6, 15: «Nescitis quoniam membra vestra
<lb/>templum sunt Spiritus Sancti».
<lb/>Ad secundum dicendum, quod quamvis corpus non recipiat influentiam spiritualem
<lb/>immediate, recipit tamen mediante anima, ut dictum est.
<lb/>Ad tertium dicendum, quod etiam secundum corpora a brutis differimus,
<lb/>inquantum corpora nostra sunt perfecta anima rationali, non autem corpora
<lb/>brutorum.
<pb n="vol. 5, p. 692"/>
<lb/><hi rend="bold">QUAESTIO 3</hi>
<lb/>Deinde quaeritur de gratia unionis: et circa hoc quaeruntur duo: 1. Utrum gratia
<lb/>unionis sit aliqua gratia creata; 2. De comparatione istius gratiae ad alias
<lb/>Christi gratias.
<lb/>ARTICULUS 1
<lb/><hi rend="bold">Utrum gratia unionis sit creata</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod gratia unionis non sit creata. Gratia enim creata, est gratia
<lb/>habitualis. Sed habitus ordinatur ad operationem. Cum ergo unio in persona
<lb/>non sit secundum operationem, sed secundum esse, videtur quod gratia unionis
<lb/>non sit gratia creata.
<lb/>2. Praeterea, quilibet nostrum Deo unitur per gratiam creatam. Si igitur gratia
<lb/>unionis in Christo fuisset creata gratia, tunc non alio modo esset Deo unitus
<lb/>quam nos; et sic sequeretur error Nestorii.
<lb/>3. Praeterea, unio est humanitatis ad Divinitatem secundum corpus et animam.
<lb/>Sed corpus non est susceptivum creatae gratiae. Ergo gratia unionis non est
<lb/>aliqua gratia creata.
<lb/>4. Praeterea, in his quae fiunt per miraculum, non requiritur aliqua dispositio
<lb/>ex parte facti, sed totum est ex parte infinitae virtutis agentis: ita Deus potuit de
<lb/>lapide sicut de aqua vinum facere. Sed unio humanitatis ad Divinitatem est
<lb/>maxime miraculosa. Ergo non requiritur aliqua gratia creata quae disponat ad
<lb/>hanc unionem.
<lb/>5. Praeterea, inter personam et naturam non cadit aliquid accidens medium,
<lb/>sicut nec inter materiam et formam: quia secundum formam substantialem et
<lb/>materiam est esse substantiale, quo non est prius aliquid esse accidentale. Sed
<lb/>unio humanae naturae est ad Deum sicut naturae ad personam. Ergo non cadit
<lb/>aliquid medium. Sed gratia creata est accidens. Ergo gratia unionis non est
<lb/>gratia creata.
<lb/>6. SED CONTRA, Augustinus dicit, quod
<lb/>quidquid convenit Filio Dei per naturam, convenit Filio hominis per gratiam.
<lb/>Sed esse Deum convenit Filio Dei per naturam. Ergo non convenit Filio hominis
<lb/>per gratiam: et haec est gratia unionis, quae non semper fuit: ergo est gratia
<lb/>creata.
<lb/>7. Praeterea, maior est unio in persona quam per fruitionem. Sed humana natura
<lb/>non potest exaltari ad unionem fruitionis nisi per gratiam habitualem. Ergo
<lb/>multo minus ad unionem in persona.
<pb n="vol. 5, p. 694"/>
<lb/>8. Praeterea, cum sit in qualibet creatura per essentiam, praesentiam et potentiam,
<lb/>et in animabus sanctis per gratiam; aut in anima Christi est alio modo,
<lb/>aut non. Si non, ergo non est magis assumpta a divina persona quam anima
<lb/>Petri. Si autem alio modo; sed Deus quantum in se est, habet se eodem modo
<lb/>ad omnia, sed res diversimode se habent ad ipsum, ut dicitur in libro de Causis;
<lb/>et secundum hoc quod diversa diversimode se habent ad ipsum,
<lb/>secundum hoc diversis diversimode ipse comparatur: ergo oportet quod in
<lb/>anima Christi sit aliqua alia dispositio per quam Deus est in eo per unionem:
<lb/>ergo oportet ponere aliquam aliam gratiam creatam.
<lb/>9. Praeterea, cum Spiritus Sanctus datur hominibus, aliquis novus effectus in
<lb/>creatura intelligitur. Ergo et similiter secundum quod persona Filii carni unitur,
<lb/>oportet aliquem effectum de novo intelligi; et ita videtur quod gratia unionis sit
<lb/>quid creatum.
<lb/><hi rend="bold">Solutio</hi>
<lb/>Respondeo dicendum, quod, sicut Magister dixit supra, 2 lib., dist. 26, gratia
<lb/>dicitur dupliciter. Uno modo gratia gratis dans, quod est ipsa gratuita Dei
<lb/>voluntas aliquid sine meritis dans. Alio modo dicitur gratia donum aliquod gratis
<lb/>datum. Secundum ergo primum modum, gratia unionis dicitur ipsa divina
<lb/>voluntas, sine aliquibus meritis naturam humanam Filio Dei uniens in persona;
<lb/>et sic gratia unionis est gratia increata. Si autem dicatur gratia donum aliquod
<lb/>gratis datum, sic gratia unionis potest intelligi dupliciter. Uno modo potest dici
<lb/>ipsa unio, quae est quid creatum, ut supra, dist. 5, artic. 1, dictum est. Alio
<lb/>modo potest intelligi gratia unionis, aliqua qualitas ad unionem disponens.
<lb/>Sed aliquid potest disponere ad aliquam perfectionem tripliciter. Uno modo ita
<lb/>quod cadat medium inter subiectum et perfectionem illam, quasi instrumentum
<lb/>perfectionis illius, sicut diaphaneitas disponit ad lucem; et hoc modo non potest
<lb/>aliquid naturam disponere ad unionem, quia natura unitur personae immediate
<lb/>quantum ad esse.
<lb/>Alio modo disponit aliquid ad formam, sicut praeparando materiam ad receptionem
<lb/>formae, ita quod praeexistat in materia ante formam ordine fiendi, non
<lb/>ordine essendi: sicut calor disponit ad formam ignis, non quia medium cadit
<lb/>inter formam et materiam, sed materia appropriatur ad formam ignis per
<lb/>adventum caloris; et sic etiam non potest aliquid disponere naturam ad unionem
<lb/>in persona: quia natura humana, secundum id quod est talis natura,
<lb/>assumptibilis est a divina persona. Tertio modo aliquid disponit aliud ad perfectionem
<lb/>aliquam, sicut quod facit ad bonitatem et decentiam perfectionis
<lb/>illius, sicut decor personae facit ad dignitatem regiam, secundum quod dictum
<pb n="vol. 5, p. 696"/>
<lb/>est: «Species Priami digna est imperio»; et hoc modo gratia unionis potest dici
<lb/>omne illud quod decet naturam humanam Deo unitam sic ex parte corporis,
<lb/>sicut ex parte animae; et sic etiam gratia unionis est quid creatum. Tamen sancti
<lb/>loquentes de gratia unionis, videntur intelligere secundum primum modum,
<lb/>prout gratia dicitur divina voluntas gratis et sine meritis dans: et sic secundum
<lb/>diversas vias, ad argumenta utriusque partis oportet respondere.
<lb/>AD OBIECTA
<lb/>Ad primum ergo dicendum, quod gratia creata disponit ad operationem sicut
<lb/>operationis principium; sed ad unionem non quasi principium unionis, sed sicut
<lb/>faciens ad congruentiam unionis.
<lb/>Ad secundum dicendum, quod unio nostri ad Deum est per gratiam habitualem
<lb/>creatam sicut per causam, et sicut per id in quo est unio: quia in ipsa similitudine
<lb/>gratiae anima Deo conformatur et unitur. Sed si gratia unionis dicatur aliquid
<lb/>creatum, ipsa non est id in quo est unio, cum unio sit in persona, et non
<lb/>solum in aliqua similitudine: neque etiam facit unitatem, sed consequitur unitatem
<lb/>in persona, secundum quod ipsa unio gratia unionis dicitur; vel est id quod
<lb/>naturam unitam decet, si gratia habitualis, gratia unionis dicatur; et ideo non
<lb/>est simile de Christo et de nobis.
<lb/>Ad tertium dicendum, quod gratia illa habitualis etiam quodammodo redundat
<lb/>in corpus, secundum quod est instrumentum animae, ut supra dictum est, qu. 2,
<lb/>art. 2, quaestiunc. 3; unde sicut in corpore perfecto anima rationali manet post
<lb/>mortem ordo ad resurrectionem, et ulterius ad gloriam, si anima quae fuit eius
<lb/>perfectio, gratiam habuit; ita etiam corpus Christi, inquantum est tali anima
<lb/>perfectum, habet quemdam ordinem ad unionem.
<lb/>Ad quartum dicendum, quod ratio illa procedit de dispositione secundum
<lb/>medium modum.
<lb/>Ad quintum dicendum, quod illa ratio procedit secundum primum modum
<lb/>dispositionis, ut per se patet.
<lb/>Ad sextum dicendum, quod cum dicitur, quod esse Deum convenit Filio hominis
<lb/>per gratiam unionis, vel gratia unionis, intelligitur ipsa unio gratis facta, quae
<lb/>non semper fuit, et creata est: vel intelligitur ipsa gratuita Dei voluntas, quae
<lb/>quidem in se semper fuit, sed effectus eius non semper fuit.
<lb/>Ad septimum dicendum, quod unio quae est per fruitionem, est unio per operationem;
<lb/>et quia ad operationem perfectam non potest natura humana nisi mediante
<lb/>aliquo habitu; ideo oportet ibi esse aliquam habitualem gratiam, quae sit principium
<lb/>illius unionis; sed unio in persona, est unio ad esse: inter humanam autem
<lb/>naturam, et esse quod habet in persona, non potest cadere medium, quod sit
<lb/>principium illius esse; et ideo non potest ibi esse alia gratia quae sit principium
<lb/>illius unionis, vel sicut disponens, nisi per modum dictum in corp. art..
<pb n="vol. 5, p. 698"/>
<lb/>Ad octavum dicendum, quod hoc quod Deus est in anima Christi, vel in natura
<lb/>assumpta alio modo quam in aliis creaturis, non est per aliquam dispositionem
<lb/>advenientem, sed per ipsum esse personae divinae, quod communicatur naturae
<lb/>humanae.
<lb/>Ad nonum dicendum, quod Spiritus Sanctus dicitur dari de novo, non secundum
<lb/>mutationem suam, sed secundum mutationem creaturae, quae est in perceptione
<lb/>doni ipsius; et ita etiam Filius Dei dicitur uniri naturae humanae, non per mutationem
<lb/>Filii Dei, sed per mutationem humanae naturae, sive exaltationem ipsius
<lb/>non ad aliquod donum creatum, sed ad ipsum esse increatum divinae personae.
<lb/>ARTICULUS 2
<lb/><hi rend="bold">Utrum gratia unionis sit idem quod gratia capitis</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod gratia unionis sit idem quod gratia capitis. Christus enim dicitur
<lb/>caput Ecclesiae, secundum quod de eius plenitudine omnes accepimus. Sed
<lb/>plenitudo eius est secundum quod ipse est unigenitus a Patre, ut dicitur Ioan. 1.
<lb/>Cum igitur unigenitus sit a Patre per gratiam unionis, videtur quod gratia unionis
<lb/>sit idem quod gratia capitis.
<lb/>2. Praeterea, medium communicat cum extremis. Sed Christus, secundum quod
<lb/>caput est Ecclesiae, medium est inter Deum et homines: quia caput viri
<lb/>Christus, caput Christi Deus. Ergo est caput, secundum quod communicat cum
<lb/>utroque. Sed hoc habet per gratiam unionis, per quam est Deus et homo. Ergo
<lb/>gratia unionis est gratia capitis.
<lb/>3. Praeterea, Christus est caput Ecclesiae, secundum quod homines excedit. Sed
<lb/>excedit humanam naturam per gratiam unionis. Ergo est caput per gratiam unionis.
<lb/>SED CONTRA, gratia capitis convenit Christo in comparatione ad alios: sed gratia
<lb/>unionis in seipso tantum. Ergo una non est alia.
<lb/>Praeterea, gratia capitis operata est a constitutione mundi, ex quo homines
<lb/>membra eius esse coeperunt, non autem gratia unionis. Ergo una non est alia.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod sit eadem gratia capitis, et gratia singularis ipsius.
<lb/>Quia eadem scientia est qua quis est sciens, et alios docens; et secundum
<lb/>Philosophum, eadem per essentiam est virtus qua quis in se perfectus
<lb/>est, et iustitia legalis qua perficitur in ordine ad bonum commune. Ergo
<lb/>similiter eodem habitu Christus fuit in seipso perfectus, et in alios perfectionem
<lb/>influens.
<pb n="vol. 5, p. 700"/>
<lb/>2. Praeterea, gratia est vita animae. Sed unius subiecti est una vita. Ergo et
<lb/>gratia una: et sic idem quod prius.
<lb/>3. Praeterea, sicut caput comparatur ad alia membra, ita alia membra ad
<lb/>caput. Sed non distinguitur in membris Christi gratia per quam perficiuntur in
<lb/>se, a gratia secundum quam sunt membra. Ergo nec in Christo debet distingui
<lb/>gratia per quam est caput, a gratia singulari ipsius secundum quam perficitur
<lb/>in se.
<lb/>4. SED CONTRA, sicut per Adam intravit peccatum in mundum; ita per Christum
<lb/>gratia et iustitia; Rom. 5. Sed in Adam distinguitur aliud peccatum actuale,
<lb/>quod est singulare ipsius, aliud originale quod transfudit in posteros. Ergo in
<lb/>Christo debet alia et alia gratia distingui.
<lb/>5. Praeterea, ad diversos actus diversi habitus ordinantur. Sed alius actus est
<lb/>bene operari, et alius influere. Ergo et alius habitus gratiae; et sic idem quod
<lb/>prius.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod gratia singularis personae praecedat gratiam unionis.
<lb/>Quia gratia singularis personae facit ad congruitatem unionis. Sed anima,
<lb/>quae facit ad congruitatem unionis corporis, prius intelligitur uniri corpori
<lb/>quam ipsa unita ad invicem intelligantur uniri divinae personae. Ergo similiter
<lb/>prius etiam secundum intellectum est gratia singularis in natura humana quam
<lb/>gratia unionis.
<lb/>2. Item, videtur quod sit prius gratia capitis. Quia prius consideratur aliquid in
<lb/>se perfectum quam alteri perfectionem largiens. Sed gratia singularis est qua in
<lb/>se perfectus est; gratia autem capitis secundum quam perfectionem alteri largitur.
<lb/>Ergo gratia singularis est prior quam gratia capitis.
<lb/>3. Item, videtur quod gratia unionis sit prior quam gratia capitis. Quia ex hoc
<lb/>est caput quod iustificat. Sed per fidem Incarnationis iustificat, ut supra dictum
<lb/>est. Ergo Incarnatio praecedit gratiam capitis.
<lb/>4. SED CONTRA, gratia capitis operata est ante Incarnationem; non autem gratia
<lb/>unionis, nec gratia singularis personae. Ergo gratia capitis est prior illis
<lb/>duabus.
<lb/>5. Item, videtur quod gratia unionis sit prior quam gratia singularis. Quia ex
<lb/>hoc quod fuit unigenitus a Patre, fuit plenus gratia et veritate. Sed unigenitus a
<lb/>Patre fuit per gratiam unionis. Ergo gratiam singularis personae habuit per
<lb/>gratiam unionis; et sic illa est prior.
<pb n="vol. 5, p. 702"/>
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod si gratia unionis dicatur
<lb/>gratia habitualis quodammodo disponens ad unionem, sic eadem est per essentiam
<lb/>gratia unionis, capitis, et singularis illius hominis, solum ratione differens:
<lb/>quia inquantum perficiebat animam Christi ad actus meritorios, dicitur
<lb/>gratia illius singularis hominis; inquantum vero tanta erat huius gratiae copia
<lb/>ut in alios redundare posset, dicitur gratia capitis; inquantum vero gratiam tam
<lb/>plenam decebat inesse assumptae naturae, potest quodammodo dici gratia
<lb/>unionis. Si vero gratia dicatur voluntas Dei gratuita, sic iterum constat quod
<lb/>est una. Aliis autem modis accipiendo gratiam unionis, constat quod per essentiam
<lb/>differt, nisi quatenus intelligitur caput, ut Deus.
<lb/>AD OBIECTA
<lb/>Ad primum ergo dicendum, quod quamvis ex hoc quod est unigenitus, habeat
<lb/>plenitudinem capitis, non tamen ipsa unio est illa plenitudo.
<lb/>Ad secundum dicendum, quod secundum aliam rationem Deus dicitur caput
<lb/>Christi, et Christus viri, ut supra dictum est, qu. 2, art. 1, ad 4; et praeterea
<lb/>ipse, secundum quod est homo, est medium, et sapit naturam extremorum,
<lb/>inquantum est Deo similior aliis hominibus per maiorem gratiam quam habet.
<lb/>Ad tertium dicendum, quod non solum excedit alios homines secundum quod
<lb/>Deus, sed secundum quod pleniorem gratiam creatam omnibus aliis habet.
<lb/><hi rend="bold">Solutio II</hi>
<lb/>Ad secundam quaestionem patet solutio ex dictis.
<lb/>AD OBIECTA
<lb/>Et similiter ad duo prima argumenta, quae procedunt de unitate secundum
<lb/>essentiam.
<lb/>Ad tertium dicendum, quod quamvis gratia membri habeat diversas operationes,
<lb/>non tamen ex hoc quod est membrum, requiritur aliqua abundantior plenitudo;
<lb/>et ideo non distinguitur gratia membri a gratia singulari.
<lb/>Ad quartum dicendum, quod peccatum actuale Adae fuit causa originalis in ipso
<lb/>et in aliis: et iterum duo illa peccata non sunt respectu eiusdem; sed unum est
<lb/>per se naturae, alterum est per se personae, ut in 2 lib., dist. 31, qu. 1, art. 1,
<lb/>dictum est. Non sic autem est in proposito: quia neutra gratia est causa alterius,
<lb/>et utraque respicit personam Christi mediante humana natura; et ideo non
<lb/>oportet quod differant per essentiam.
<lb/>Ad quintum dicendum, quod secundum illos actus cuilibet meruit, et etiam in
<lb/>alios influxit: quia merendo pro aliis satisfecit, et aliis gratiam meruit, secundum
<lb/>quod caput nostrum dicitur.
<pb n="vol. 5, p. 704"/>
<lb/><hi rend="bold">Solutio III</hi>
<lb/>Ad tertiam quaestionem dicendum, quod istae tres gratiae Christo attribuuntur
<lb/>secundum diversas ipsius considerationes. Potest enim considerari in se, vel in
<lb/>comparatione ad alios. Si in se consideratur, sic vel inquantum Deus, et sic
<lb/>attribuitur ei gratia unionis; vel inquantum homo, et sic attribuitur ei gratia
<lb/>singularis. Si autem in comparatione ad alios, sic attribuitur ei gratia capitis.
<lb/>Et quia prius consideratur aliquis in se quam in comparatione ad alios, ideo
<lb/>gratia secundum quam est caput, sequitur alias duas gratias. Et quia omnis
<lb/>gratia et perfectio humanitatis ex hoc sibi debetur, quia Deo unitus est homo
<lb/>ille in persona; ideo gratia unionis praecedit, secundum ordinem naturae et
<lb/>intellectus, gratiam singularem; quamvis simul in eodem tempore sint istae tres
<lb/>gratiae.
<lb/>AD OBIECTA
<lb/>Ad primum ergo dicendum, quod anima complet rationem humanae naturae; et
<lb/>ideo praeintelligitur unio animae ad carnem, unioni humanae naturae ad
<lb/>Deitatem: quia prius est considerare aliquid in se quam alteri unitum: sed gratia
<lb/>nihil facit ad rationem humanae naturae, quia inquantum huiusmodi
<lb/>assumptibilis est; et ideo non est simile.
<lb/>Secundum et tertium patet.
<lb/>Ad quartum dicendum, quod etiam in antiquis patribus non operabatur gratia
<lb/>capitis, nisi secundum quod praesupponebatur in fide ipsorum gratia unionis,
<lb/>quia per fidem Incarnationis iustificabantur.
<lb/>Quintum patet.
<lb/><hi rend="bold">EXPOSITIO TEXTUS</hi>
<lb/>«In Sanctis vero quasi solus tactus est». Hoc videtur esse falsum: quia
<lb/>Origenes super Levit. Distinguit quinque sensus spirituales, dicens,
<lb/>quod visus spiritualis est, ut videamus Deum; auditus autem, ut audiamus qui
<lb/>loquitur; odoratus, per quem odoramus bonum odorem Christi; gustus, ut
<lb/>gustemus eius dulcedinem; tactus, ut palpemus cum Ioanne Verbum vitae. Haec
<lb/>autem omnia sunt in omnibus sanctis. Ergo non solum habent tactum.
<lb/>Dicendum, quod sensus spirituales possunt distingui per similitudinem ad actus
<lb/>sensuum corporalium; et sic sunt in omnibus sanctis, ut dicit Origenes: vel per
<lb/>similitudinem ad quasdam proprietates sensuum, secundum quod tactus est
<lb/>necessarius, alii autem non: et sic, quia in aliis sanctis sunt omnia quae sunt de
<lb/>necessitate salutis, in Christo autem omnia simpliciter quae pertinent ad perfectionem
<lb/>gratiae; ideo in Christo dicuntur omnes sensus esse, in aliis autem
<lb/>solus tactus.
<pb n="vol. 5, p. 706"/>
<lb/>«Quibus datus est Spiritus ad mensuram». Contra: Iac. 1, 5: «Qui dat omnibus
<lb/>affluenter super quo», dicit Glossa: «Omnia dat non in mensura: quia dona
<lb/>eius non sunt ad mensuram». Et dicendum, quod cum mensura dari, potest
<lb/>accipi vel ex largitate dantis; et sic nulli dat cum mensura, quia omnibus dat ex
<lb/>largitate infinita: vel ex capacitate recipientis; et sic dat cuilibet cum mensura,
<lb/>quia nulli dat ultra quam capax sit, vel secundum rationem dati: et sic Christo
<lb/>non dat cum mensura: quia gratia eius, quantum ad rationem gratiae, non est
<lb/>limitata; sed aliis dat cum mensura, ut patet ex dictis.
<lb/>«Non secundum essentiam, sed secundum similitudinem». Contra. Ergo pari
<lb/>ratione Petrus potest dici caput: quia quilibet sanctus est alii similis in gratia.
<lb/>Dicendum, quod sumitur ibi similitudo active, inquantum scilicet Christus sibi
<lb/>alios assimilat in gratia, ut dictum est, quod alii non convenit.
<lb/>«Ut quantum ad visum hominum et sui sensus ostensionem Christus profecisse
<lb/>dicatur». Videtur quod haec non fuit intentio Ambrosii: quia per hoc nihil probaret:
<lb/>nam sic etiam Dei sapientia proficit, secundum quod se magis ostendit.
<lb/>Dicendum, quod quamvis Dei sapientia magis se quam prius ostendit in aliquibus
<lb/>effectibus: tamen ipsa semper creditur esse aequalis: quod non fuit de
<lb/>sapientia Christi, qui videbatur quandoque sapientior quam prius fuisset. Et
<lb/>ideo dicit duo: «Ad visum hominum, et sensus ostensionem». Tamen utrum aliquo
<lb/>alio modo profecerit in sapientia, in sequenti distinctione dicetur.
<pb n="vol. 5, p. 714"/>
<lb/><hi rend="bold">IN TERTIUM SENTENTIARUM, DISTINCTIO 14</hi>
<lb/><hi rend="bold">DIVISIO TEXTUS</hi>
<lb/>Postquam determinavit Magister de plenitudine perfectionis Christi quantum
<lb/>ad gratiam et scientiam, hic comparat perfectionem Christi secundum quod est
<lb/>homo, ad perfectionem divinam; et dividitur in duas partes: primo comparat
<lb/>perfectionem animae Christi ad perfectionem divinam quantum ad scientiam;
<lb/>secundo quantum ad potentiam, ibi: «Si vero quaeritur, quare Deus non dederit
<lb/>ei potentiam faciendi omnia, ut scientiam; responderi potest» etc..
<lb/>Prima dividitur in duas: primo movet quaestionem; secundo determinat eam,
<lb/>ibi: «Quibusdam placet quod nec parem cum Deo habeat scientiam». Et haec
<lb/>pars dividitur in duas: primo ponit determinationem aliorum; secundo determinationem
<lb/>suam, ibi: «Quibus respondentes dicimus». Et circa hoc tria facit:
<lb/>primo respondet ad quaestionem, et solvit rationes pro prima determinatione
<lb/>positas; secundo confirmat suam determinationem tum per rationem ab aliis
<lb/>inductam, quae est contra eos, ibi: «Illud vero Apostoli quod inducunt... pro
<lb/>nobis facit»; tum etiam per auctoritatem, ibi: «Fulgentius etiam in sermone
<lb/>quodam multa inducit»; tum ex ratione, ibi: «Quod etiam ex ratione ostendi
<lb/>potest»; tertio docet evitare quoddam inconveniens, ad quod illi inducebant, si
<lb/>anima Christi omnia sciret, ibi: «Ad id vero quod dicunt... respondemus».
<lb/>«Si vero quaeritur, quare Deus non dederit ei potentiam faciendi omnia, ut
<lb/>scientiam, responderi potest» etc.. Hic comparat animam Christi ad Deum
<lb/>secundum potentiam; et tria facit: primo determinat veritatem; secundo obiicit
<lb/>in contrarium, ibi: «Sed si illa anima non habet tantam potentiam quantam et
<lb/>Deus, quomodo... ergo intelligitur illud Ambrosii?»; tertio solvit, ibi: «Ad quod
<lb/>dicimus».
<pb n="vol. 5, p. 716"/>
<lb/><hi rend="bold">QUAESTIO 1</hi>
<lb/>Hic quaeruntur quatuor: 1. Quam scientiam habuit; et quia habuit divinam et
<lb/>humanam, de divina in primo libro dictum est; propter hoc; 2. Quaeritur de perfectione
<lb/>humanae scientiae ipsius, qua videt Verbum; 3. De perfectione scientiae
<lb/>ipsius, qua videt res in proprio genere; 4. De ipsius potentia.
<lb/>ARTICULUS 1
<lb/><hi rend="bold">Utrum in Christo sit aliqua scientia creata</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod in Christo non sit aliqua scientia creata. Ubi enim est cognitio
<lb/>perfecta, non est opus cognitione imperfecta; sicut qui scit aliquid per demonstrationem,
<lb/>non indiget scire illud per syllogismum dialecticum. Sed omnis cognitio
<lb/>creata, est imperfecta respectu scientiae divinae. Ergo cum in Christo sit scientia
<lb/>Dei increata, videtur quod non oportet ponere in ipso aliquam aliam scientiam.
<lb/>2. Praeterea luminare minus offuscatur per luminare maius. Sed scientia non
<lb/>solum se habet ut lux, sed ut luminare illuminans. Ergo scientia minor offuscatur
<lb/>per scientiam maiorem; et ita scientia creata non debet esse in eodem cum
<lb/>scientia increata Dei.
<lb/>3. Praeterea, omnis perfectio est nobilior perfectibili. Sed omnis scientia est
<lb/>perfectio scientis. Cum igitur nihil creatum sit nobilius anima Christi, nulla
<lb/>creata scientia est in eo.
<lb/>SED CONTRA, plus convenit natura sensitiva et intellectiva in homine, quam
<lb/>natura divina et humana in Christo. Sed cognitio intellectiva in homine non
<lb/>excludit sensitivam, quae est minus perfecta. Ergo nec divina cognitio in
<lb/>Christo excludit humanam.
<lb/>Praeterea, non est substantia sine sua operatione, ut dicit Damascenus,
<lb/>et Philosophus. Sed in Christo est
<lb/>intellectus creatus, scilicet anima rationalis. Ergo et cognitio creata, quae est
<lb/>eius operatio.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod si est in eo aliqua cognitio creata, illa non sit habitus,
<lb/>sed actus tantum. Ad Hebr. 2, dicit Glossa quod natura mentis humanae
<lb/>in Christo nihil est altius vel excellentius. Sed quaedam creaturae propter
<lb/>sui perfectionem non indigent aliquo habitu ad cognoscendum, sicut Angeli; ut
<lb/>dicit Maximus super cael. Hierar. Dionysii. Ergo multo minus anima Christi.
<pb n="vol. 5, p. 718"/>
<lb/>2. Praeterea, anima Christi est nobilior quam intellectus agens alicuius alterius
<lb/>hominis. Sed intellectus agens non facit operationem suam mediante habitu aliquo.
<lb/>Ergo nec anima Christi aliqua habituali scientia cognoscit.
<lb/>3. Praeterea, vires naturales non exeunt in actum mediante aliquo habitu, sicut
<lb/>patet in calore ignis; similiter nec Deus. Sed anima Christi magis accedit ad
<lb/>Dei similitudinem quam aliqua res creata. Ergo et ipsa non habet operationem
<lb/>cognitionis mediante aliquo habitu.
<lb/>SED CONTRA, Christus assumpsit integre naturam nostram. Sed de integritate
<lb/>naturae est intellectus possibilis. Ergo assumpsit intellectum possibilem. Sed
<lb/>possibilis intellectus non intelligit perfecte nisi perficiatur aliquo habitu. Ergo
<lb/>cum Christus perfecte intellexerit, in eo fuit habitualis scientia.
<lb/>Praeterea, Christus vere dormivit; nec tunc aliquid amisit eorum quae scivit.
<lb/>Cum ergo scientia dormientis sit scientia in habitu, videtur quod Christus
<lb/>habuit habitualem scientiam.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod anima Christi mediante aliquo habitu non cognoverit
<lb/>Verbum. Ad cognitionem enim non requiritur aliud nisi ut cognoscibile cognoscenti
<lb/>uniatur. Sed Verbum unitum est animae Christi non mediante aliquo habitu.
<lb/>Ergo cognovit Verbum non per aliquem habitum.
<lb/>2. Praeterea, habitus scientiae consistit ex speciebus, quae sunt similitudines
<lb/>rerum cognitarum. Sed anima Christi non videt Verbum per aliquam similitudinem,
<lb/>sed per seipsum. Ergo non cognoscit ipsum per aliquem habitum creatum.
<lb/>3. Praeterea, propter quod unumquodque, illud magis. Igitur si cognoscit
<lb/>anima Christi Verbum mediante aliquo habitu, ille habitus, magis cognoscit
<lb/>Verbum, et erit ei magis proximus quam anima Christi; quod est inconveniens.
<lb/>SED CONTRA, gloria correspondet gratiae. Sed in Christo fuit habitus gratiae.
<lb/>Ergo et habitus gloriae. Sed tota gloria consistit in visione Verbi, ut dicit
<lb/>Augustinus. Ergo anima Christi aliquo habitu cognoscit Verbum.
<lb/>Praeterea, eiusdem naturae est anima Christi et anima nostra. Sed anima
<lb/>nostra non potest pertingere per naturalia sua ad videndum Deum. Ergo nec
<lb/>anima Christi; et ita oportet quod sit aliquid superadditum naturae, quo videt
<lb/>Deum; ergo videt mediante aliquo habitu.
<lb/><hi rend="bold">Quaestiuncula IV</hi>
<lb/>1. Ulterius. VIDETUR quod oporteat alium habitum scientiae ponere, quo cognoscit
<lb/>Verbum, et quo cognoscit res in Verbo. Verbum enim repraesentat res quae in eo
<lb/>cognoscuntur, sicut speculum species in eo resultantes. Sed qui videt speculum
<lb/>non tantum imprimitur in eo similitudo speculi, sed etiam rerum similitudines in
<lb/>speculo resultantes. Ergo et in eo qui videt res in Verbo, oportet ponere alium
<lb/>habitum specierum rerum visarum in Verbo, et ipsius Verbi.
<pb n="vol. 5, p. 720"/>
<lb/>2. Praeterea, omnis scientia est secundum assimilationem scientis ad rem scitam,
<lb/>ut dicunt philosophi. Si igitur aliquis videt res alias in Verbo, oportet quod
<lb/>intellectus assimiletur illis rebus; et sic cum habitus cognitivus consistat in
<lb/>praedicta assimilatione, quae est per species intellectuales, sequitur idem quod
<lb/>prius.
<lb/>3. Praeterea, ponamus quod aliquis videns in Verbo, desinat videre Verbum
<lb/>(sicut Paulo contigit, ut dicitur): constat quod iste non obliviscitur eorum quae
<lb/>vidit in Verbo. Ergo cognoscit ea non in Verbo, quia non vidit Verbum; ergo
<lb/>cognoscit ea in speciebus propriis; et sic idem quod prius.
<lb/>SED CONTRA, ubi unum propter alterum, ibi tantum unum, ut dicit Philosophus.
<lb/>Sed qui videt res in Verbo, non cognoscit eas nisi per Verbum cognitum.
<lb/>Ergo non est ibi nisi unus habitus.
<lb/>Praeterea, ubi est unus actus, non sunt plures habitus. Sed eodem actu cognoscit
<lb/>anima Verbum, et ea quae videt in Verbo. Ergo non est ibi quantum ad hoc
<lb/>diversus habitus.
<lb/><hi rend="bold">Quaestiuncula V</hi>
<lb/>1. Ulterius. VIDETUR quod praeter hanc scientiam qua cognoscit res in Verbo,
<lb/>non habeat aliam scientiam de rebus. Unius enim, et secundum idem, et respectu
<lb/>eiusdem, est tantum una perfectio. Sed Christus secundum humanam naturam
<lb/>habet cognitionem in Verbo de rebus creatis. Ergo ipse secundum humanam
<lb/>naturam non habet earumdem rerum aliam cognitionem vel scientiam.
<lb/>2. Praeterea, 1 Corinth. 13, 10: «Cum venerit quod perfectum est, evacuabitur
<lb/>quod ex parte est». Sed cognitio qua cognoscuntur res in Verbo, est perfecta
<lb/>respectu alterius modi cognitionis rerum. Ergo cum ipsa non est alia in Christo
<lb/>cognitio.
<lb/>3. Praeterea, propter hoc quod Christus habet visionem comprehensoris, non
<lb/>ponitur in eo fides, quae est viatoris cognitio divinorum. Sed scientia rerum in
<lb/>Verbo, est propria comprehensoris. Ergo cum ea non oportet ponere aliam
<lb/>cognitionem quae competit viatoribus.
<lb/>SED CONTRA, cognitio matutina in Angelis, qua cognoscunt res in Verbo, non
<lb/>excludit vespertinam, qua cognoscunt res in propria natura. Sed anima Christi
<lb/>perfectior est in cognoscendo quam aliquis Angelus. Ergo et ipsa habet duas
<lb/>cognitiones.
<lb/>Praeterea, plus distat a perfectione cognitionis in Verbo cognitio sensitiva
<lb/>quam cognitio intellectiva in proprio genere. Sed cognitio in Verbo non excludit
<lb/>in Christo sensitivam cognitionem. Ergo multo minus cognitionem rerum in
<lb/>proprio genere.
<pb n="vol. 5, p. 722"/>
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum, ad primam quaestionem, quod cum in Christo sit una
<lb/>persona et duae naturae, considerandum est, utrum ea quae attribuuntur
<lb/>Christo, pertineant ad rationem personae, vel ad rationem naturae. Et si quidem
<lb/>ad rationem personae, sic oportet in Christo illud tantum unum ponere,
<lb/>sicut unum tantum esse, unum suppositum, unam hypostasim, et sic de aliis.
<lb/>Si autem pertinet ad naturam; aut ad alteram tantum, aut ad utramque. Si ad
<lb/>alteram tantum, sic iterum est unum tantum, sicut una immensitas et una
<lb/>anima. Si autem ad utramque, sic quia naturae in Christo sunt integrae, oportet
<lb/>ponere talia esse duo, sicut duas voluntates, duo libera arbitria. Unde cum
<lb/>scientia pertineat ad divinam naturam et humanam, oportet in Christo ponere
<lb/>duas scientias, unam creatam, et aliam increatam.
<lb/>AD OBIECTA
<lb/>Ad primum ergo dicendum, quod scientia est de his quae consequuntur humanam
<lb/>naturam secundum animam, quae est pars eius: unde licet in Christo sit
<lb/>scientia divina, quae est perfectissima; tamen ea non formaliter perficitur humana
<lb/>natura; et ideo oportet creatam cognitionem vel scientiam in ea ponere.
<lb/>Ad secundum dicendum, quod diversa luminaria per radios suos sunt nata informare
<lb/>easdem res, et sunt eiusdem rationis in illuminando; unde effectus minoris
<lb/>lucis non perficitur, quia sensus repletur luce maiori. Sed scientia creata et
<lb/>increata non sunt unius rationis, nec idem informant; et ideo non est simile.
<lb/>Ad tertium dicendum, quod nihil prohibet aliquid esse dignius alio secundum
<lb/>quid, quod est indignius simpliciter: sicut etiam color corporis Christi secundum
<lb/>quid est dignior ipso corpore, inquantum se habet ad ipsum sicut actus ad
<lb/>potentiam, cum sit forma accidentalis ipsius: tamen corpus Christi est dignius
<lb/>simpliciter: et similiter se habet scientia creata ad animam Christi.
<lb/><hi rend="bold">Solutio II</hi>
<lb/>Ad secundam quaestionem dicendum, quod nulla potentia passiva potest in
<lb/>actum exire nisi completa per formam activi, per quam fit in actu: quia nihil
<lb/>operatur nisi secundum quod est in actu. Impressiones autem activorum possunt
<lb/>esse in passivis dupliciter. Uno modo per modum passionis, dum scilicet
<lb/>potentia passiva est in transmutari: alio modo per modum qualitatis et formae,
<lb/>quando impressio activi iam facta est connaturalis ipsi passivo; sicut etiam
<lb/>Philosophus in Praedicamentis distinguit passionem, et passibilem
<lb/>qualitatem. Sensus autem potentia passiva est: quia non potest esse in
<lb/>actu omnium ad quae se extendit sua operatio per naturam potentiae: non enim
<lb/>potest esse aliquid quod actu habeat omnes colores: et sic patiendo a coloribus
<lb/>fit in actu, et eis assimilatur, et cognoscit eos.
<pb n="vol. 5, p. 724"/>
<lb/>Similiter etiam intellectus est cognoscitivus omnium entium: quia ens et verum
<lb/>convertuntur, quod est obiectum intellectus. Nulla autem creatura potest esse in
<lb/>actu totius entitatis, cum sit ens finitum: hoc enim solius Dei est, qui est fons
<lb/>omnium entium, omnia quodammodo in se praehabens, ut dicit Dionysius;
<lb/>et ideo nulla creatura potest intelligere sine aliquo intellectu,
<lb/>qui sit potentia passiva, idest receptiva: unde nec sensus nec intellectus possibilis
<lb/>operari possunt, nisi per sua activa perficiantur vel moveantur. Sed quia sensus
<lb/>non sentit nisi ad praesentiam sensibilis, ideo ad eius operationem perfectam
<lb/>sufficit impressio sui activi per modum passionis tantum. In intellectu autem
<lb/>requiritur ad eius perfectionem quod impressio sui activi sit in eo non solum per
<lb/>modum passionis, sed etiam per modum qualitatis et formae connaturalis perfectae:
<lb/>et hanc formam habitum dicimus. Et quia quod est naturale, firmiter
<lb/>manet; et in promptu est homini uti sua naturali virtute, et est eidem delectabile,
<lb/>quia est naturae conveniens; ideo habitus est difficile mobilis, sicut scientia; et
<lb/>eo potest homo uti cum voluerit, et reddit operationem delectabilem.
<lb/>Sicut autem in sensu visus est duplex activum: unum quasi primum agens et
<lb/>movens, ut lux; aliud quasi movens motum, sicut color factus visibilis actu per
<lb/>lucem: ita in intellectu est quasi primum agens lumen intellectus agentis; et
<lb/>quasi movens motum, species per ipsum facta actu intelligibilis; et ideo habitus
<lb/>intellectivae partis conficitur ex lumine et specie intelligibili eorum quae per
<lb/>speciem cognoscuntur. Quia igitur intellectus Christi perfectissimus fuit in
<lb/>cognoscendo, oportebat quod in Christo habitus esset quo cognosceret; ut sic
<lb/>impressio activi non solum esset in ipso per modum passionis, sed etiam per
<lb/>modum formae.
<lb/>AD OBIECTA
<lb/>Ad primum ergo dicendum, quod homo indiget ad intelligendum lumine intellectuali
<lb/>et in naturali cognitione rerum naturalium, ut per ipsum fiant intelligibiles
<lb/>actu, cum sint intelligibiles in potentia; et in cognitione supernaturali, ut
<lb/>per lumen infusum ad ea quae sunt supra se elevetur. Angelus autem non indiget
<lb/>lumine in cognitione naturali, quia non abstrahit a phantasmatibus species,
<lb/>sed habet eas innatas; indiget tamen eo in cognitione supernaturali; unde dicitur
<lb/>Iob 25, 3: «Numquid est numerus militum eius, et super quem non fulget
<lb/>lumen illius?». Et ideo Angeli in cognitione naturali non indigent habitu,
<lb/>secundum quod ad habitum requiritur lumen; exigitur autem secundum quod
<lb/>requiritur species rerum, propter hoc quia habent esse limitatum: unde dicitur
<lb/>in libro de Causis, quod omnis intelligentia est plena formis. Anima
<lb/>autem Christi, quod sit superior Angelis, non habet ex natura animae, quia sic
<lb/>quaelibet anima esset superior Angelo; sicut nec corpus eius habet ex natura
<lb/>corporis quod sit nobilius nostris animabus; sed habet ex unione. Unde omnia
<lb/>quae superadduntur a Deo in anima Christi et in Angelis, sunt eminentius in
<lb/>anima Christi quam in Angelis.
<pb n="vol. 5, p. 726"/>
<lb/>Ad secundum dicendum, quod anima intellectiva comparatur ad res intelligendas
<lb/>dupliciter. Uno modo ut faciens eas intelligibiles actu: quia non omnes res,
<lb/>prout sunt in sua natura, sunt actu intelligibiles; sed solum res immateriales;
<lb/>unde et res materiales intelligibiles efficiuntur per hoc quod abstrahuntur a
<lb/>materia particulari et a conditionibus eius, ut sic quodammodo intellectui, qui
<lb/>immaterialis est, assimilentur. Alio modo comparatur ad res ut cognoscens eas;
<lb/>et secundum hoc oportet quod sit similis ipsis rebus, ut per propriam rationem
<lb/>cuiuslibet rei de ea determinatam cognitionem habeat. Ad hoc autem quod aliquid
<lb/>assimilet sibi multa, sufficit quod habeat in actu illam solam formam secundum
<lb/>quam dicitur esse similitudo; sicut per calorem, ignis multa sibi assimilat:
<lb/>sed ad hoc quod aliquid sit simile multis, oportet quod actu omnium illorum
<lb/>multorum formas habeat; sicut si in pariete sint diversarum rerum similitudines.
<lb/>Et ideo anima intellectiva potest facere omnia intelligibilia per unam naturam
<lb/>luminis quam actu habet, sine hoc quod aliquid aliud ab alio recipiat; et ideo
<lb/>potentia quae haec efficit, est simpliciter activa, et dicitur intellectus agens, qui
<lb/>non operatur aliquo habitu mediante. Sed cum essentia animae sit limitata, non
<lb/>potest per eam assimilari omnibus quidditatibus rerum intellectarum: unde
<lb/>oportet quod ista assimilatio compleatur per hoc quod aliquid aliunde recipit:
<lb/>et ideo potentia qua perficitur, quasi passiva est, secundum quod omne recipere
<lb/>dicitur pati, et vocatur possibilis intellectus qui operatur aliquo habitu mediante.
<lb/>Quamvis autem possibilis intellectus in Christo sit nobilior simpliciter ex unione,
<lb/>quam intellectus agens in nobis, tamen non est nobilior ex ratione potentiae;
<lb/>sicut nec sensus eius nobilior est intellectu nostro ex ratione potentiae.
<lb/>Unde non sequitur quod si intellectus agens in nobis non est subiectum alicuius
<lb/>habitus, nec possibilis intellectus in Christo.
<lb/>Ad tertium dicendum, quod potentiae naturales operantur circa aliqua determinata:
<lb/>unde possunt secundum naturam suam esse in actu simpliciter respectu
<lb/>illorum: et ideo non oportet quod eis aliquid addatur ad producendum suum
<lb/>effectum. Sed anima humana habet operationem circa ens simpliciter: et ideo,
<lb/>cum habeat possibilitatem in suo esse, oportet quod eius possibilitas perficiatur
<lb/>per aliquid additum, ad hoc quod operetur.
<lb/><hi rend="bold">Solutio III</hi>
<lb/>Ad tertiam quaestionem dicendum, quod habitus scientiae ex duobus constat, ut
<lb/>dictum est, scilicet ex lumine intellectuali, et ex similitudine rei cognitae. In
<lb/>cognitione autem qua anima Christi, vel quaelibet anima, videt Verbum per
<lb/>essentiam, non potest esse habitus quantum ad speciem, quae sit similitudo
<lb/>cogniti: cum enim omne quod recipitur in aliquo, sit in eo per modum recipientis,
<lb/>essentiae divinae similitudo non potest in aliqua creatura recipi, quae perfecte
<lb/>repraesentet ipsam, propter infinitam distantiam creaturae ad Deum: et
<lb/>inde est quod illud quod est in Deo unum et simplex, creaturae diversis formis
<pb n="vol. 5, p. 728"/>
<lb/>et perfectionibus repraesentant, unaquaque earum deficiente a perfecta repraesentatione
<lb/>divinae essentiae. Similitudo autem alicuius rei recepta in vidente
<lb/>non facit eum videre rem illam, nisi perfecte eam repraesentet; sicut similitudo
<lb/>coloris in oculo existens, non facit videre lucem perfectam, quia in colore non
<lb/>est nisi quaedam obumbrata participatio lucis. Et ideo quicumque intellectus
<lb/>cognosceret Verbum per similitudinem aliquam, non diceretur videre essentiam
<lb/>Verbi.
<lb/>Et ita patet quod anima Christi et quaelibet alia anima quae videt Verbum per
<lb/>essentiam, non videt ipsum mediante aliqua similitudine. Similiter non potest ex
<lb/>parte luminis in illa visione esse habitus quantum ad effectum lucis intellectualis,
<lb/>cuius est intelligibilia facere in actu: quia res immateriales secundum se
<lb/>sunt intelligibiles in actu: sed oportet quod sit ibi quantum ad alium effectum,
<lb/>qui est perficere intellectum possibilem ad cognoscendum; quod in nobis
<lb/>faciunt species illuminatae lumine intellectus agentis. Sed quia illa visio excedit
<lb/>omnem facultatem naturae creatae, ideo ad illam visionem non sufficit lumen
<lb/>naturae, sed oportet ut superaddatur lumen gloriae.
<lb/>AD OBIECTA
<lb/>Ad primum ergo dicendum, quod non eadem est unio qua unitur Verbum animae
<lb/>Christi in persona, et qua unitur ei ut visibile videnti: quia unitur corpori
<lb/>in persona, non tamen videtur a corpore. Et ideo licet in unione illa qua unitur
<lb/>anima Verbo in persona, non cadat aliquod medium; non tamen oportet quod in
<lb/>visione non cadat aliquod medium: non quidem dico medium sicut in quo videtur,
<lb/>ut speculum vel species; sed sicut sub quo videtur, sicut lumen.
<lb/>Ad secundum dicendum, quod habitus scientiae non tantum consistit in speciebus,
<lb/>sed etiam in lumine, ut dictum est.
<lb/>Ad tertium dicendum, quod illud lumen non est quid subsistens, ut possit uniri
<lb/>Verbo, quasi cognoscens Verbo; sed est illud quo assimilatur anima Verbo formaliter,
<lb/>ut possit in visionem Verbi; sicut in gratia est similitudo quaedam animae
<lb/>ad Deum; et haec est nobilior anima secundum quid, et non simpliciter, ut dictum est.
<lb/><hi rend="bold">Solutio IV</hi>
<lb/>Ad quartam quaestionem dicendum, quod illud in quo aliquid videtur, est ratio
<lb/>cognoscendi illud quod in eo videtur. Ratio autem cognoscendi est forma rei
<lb/>inquantum est cognita, quia per eam fit cognitio in actu: unde sicut ex materia
<lb/>et forma est unum esse; ita ratio cognoscendi et res cognita sunt unum cognitum:
<lb/>et propter hoc utriusque, inquantum huiusmodi, est una cognitio secundum
<lb/>habitum et secundum actum: et ita non est alius habitus quo cognoscitur
<lb/>Verbum et ea quae in Verbo videntur; sicut nec alius habitus quo cognoscitur
<lb/>medium demonstrationis et conclusio, secundum quod medium ad conclusionem
<lb/>ordinatur.
<pb n="vol. 5, p. 730"/>
<lb/>AD OBIECTA
<lb/>Ad primum ergo dicendum, quod quando videntur res in speculo, species istarum
<lb/>rerum non imprimuntur a rebus in sensum, sed a speculo: unde imprimuntur
<lb/>omnes istae species in sensum, ut conclusae in una specie speculi; non quia
<lb/>sit alia species speculi et alia species rei visae in speculo. Sed in visione Verbi
<lb/>non imprimitur aliqua similitudo a Verbo in animam, per quam videatur, ut dictum
<lb/>est, sed ipsum per essentiam suam animae unitur: et ideo in ipsa essentia
<lb/>Verbi videntur aliae res, quia essentia Verbi habet rationem speciei quae fit in
<lb/>visu a speculo.
<lb/>Ad secundum dicendum, quod anima assimilatur rebus quas cognoscit in Verbo,
<lb/>non per aliquas formas illarum rerum impressarum in anima, sed per hoc quod
<lb/>Verbum ipsum efficitur ut forma animae videnti, inquantum videtur ab ea, et
<lb/>ipsum Verbum est similitudo omnium illarum rerum.
<lb/>Ad tertium dicendum, quod sicut abeuntibus rebus sensibilibus remanent
<lb/>impressiones rerum, secundum quas est imaginatio; ita etiam abeunte Verbo, in
<lb/>ipso qui desinit videre Verbum, remanet impressio in anima eius a Verbo, per
<lb/>quam cognoscuntur ea quae in Verbo viderat per species illarum rerum; et haec
<lb/>erit quasi reliquia praeteritae visionis.
<lb/><hi rend="bold">Solutio V</hi>
<lb/>Ad quintam quaestionem dicendum, quod secundum Philosophum in 3 de
<lb/>Anima, intellectus possibilis est in potentia ad omnia intelligibilia;
<lb/>omne autem quod est in potentia ad formam aliquam, remanet imperfectum,
<lb/>nisi illa forma fiat in eo: unde cum intellectus Christi non sit imperfectus, oportet
<lb/>quod formae rerum ad quas intellectus possibilis est in potentia, sint
<lb/>descriptae in eo; sed secundum quod cognoscit Verbum, non depingitur in eo
<lb/>neque similitudo Verbi, neque res quae videntur in Verbo, ut dictum est; unde
<lb/>oportet quod praeter visionem qua videt res in Verbo, habeat aliam scientiam
<lb/>de rebus, secundum quod cognoscit eas per proprias similitudines in propria
<lb/>natura. Et sic habemus tres scientias Christi. Una est divina, quae est increata.
<lb/>Alia qua cognoscit res in Verbo, et Verbum ipsum, quae est scientia comprehensoris.
<lb/>Tertia qua cognoscit res in propria natura, quae competit ei secundum
<lb/>quod est homo in solis naturalibus consideratus.
<lb/>AD OBIECTA
<lb/>Ad primum ergo dicendum, quod istae duae scientiae ultimae non sunt unius
<lb/>rationis, nec unius speciei; et ideo non est inconveniens quod sint in eodem,
<lb/>non ratione eiusdem.
<lb/>Ad secundum dicendum, quod Verbum Apostoli intelligendum est de perfecto et
<lb/>imperfecto in eadem specie: non tamen est inconveniens quod in eodem sint
<lb/>perfectiones diversarum specierum, quarum una sit maior altera. Vel dicendum,
<pb n="vol. 5, p. 732"/>
<lb/>quod scientia rerum in proprio genere non habet aliquam imperfectionem ex
<lb/>parte cognoscentis: unde etiam in beatis est, quamvis sit inferior illa scientia
<lb/>qua videntur res in Verbo propter ignobilius medium cognoscendi. Unde non
<lb/>est simile de fide, quae importat imperfectionem ex parte credentis.
<lb/>Et per hoc patet responsio ad tertium.
<lb/>ARTICULUS 2
<lb/><hi rend="bold">Utrum anima Christi videndo Verbum comprehendat ipsum</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod anima Christi Verbum videndo comprehenderit. Sicut enim
<lb/>dicit Isidorus, Trinitas sibi soli nota est, et homini assumpto. Sed
<lb/>visio qua Deus videtur, soli Deo est conveniens, et nulli alii purae creaturae,
<lb/>quia est visio comprehensionis. Ergo homo assumptus comprehendit Trinitatem.
<lb/>2. Praeterea, maius est uniri Deo quantum ad esse personae quam quantum ad
<lb/>visionem. Sed, sicut dicit Damascenus, tota divina natura
<lb/>unita est carni in persona Filii. Ergo multo fortius tota divina natura unita est
<lb/>animae per modum visibilis; et ita anima Christi comprehendit Deitatem Verbi.
<lb/>3. Praeterea, Verbum est simplex, non divisibile. Sed simplex non potest ab aliquo
<lb/>capi quin comprehendatur: quia non potest esse partim intra capientem et
<lb/>partim extra. Cum igitur anima Christi Verbum videndo capiat, videtur quod
<lb/>ipsum comprehendat.
<lb/>SED CONTRA, secundum Augustinum, illud proprie
<lb/>comprehenditur cuius fines conspiciuntur. Sed Verbi, cum sit infinitum, fines
<lb/>conspici non possunt. Ergo non potest comprehendi ab anima Christi.
<lb/>Praeterea, nulla potentia substantiae finitae est infinita. Sed anima Christi,
<lb/>cum sit creata, est substantia finita. Ergo omnis virtus eius est finita; ergo et
<lb/>capacitas eius. Sed capacitas finita non comprehendit infinitum. Cum igitur
<lb/>Verbum sit infinitum, non potest comprehendi ab anima Christi.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod in Verbo non cognoscat omnia quae cognoscit
<lb/>Verbum. Marci 13, 32: «De die illa nemo scit, neque Filius, sed solus Pater».
<lb/>Sed non loquitur de Filio secundum divinam naturam, secundum quam habet
<lb/>eamdem scientiam cum Patre. Ergo loquitur de Filio secundum humanam naturam;
<lb/>ergo Christus secundum animam non scit omnia quae scit Deus.
<lb/>2. Praeterea, Deus scit infinita. Sed anima Christi, cum sit finita, non potest
<lb/>comprehendere infinita. Ergo non omnia scit quae Deus scit.
<pb n="vol. 5, p. 734"/>
<lb/>3. Praeterea, ex infinitate divinae potentiae est quod potest infinita facere. Sed
<lb/>anima Christi non comprehendit infinitatem divinae potentiae. Ergo non comprehendit
<lb/>omnia quae Deus potest facere. Sed Deus scit omnia quae potest
<lb/>facere. Ergo anima Christi non habet scientiam omnium quae scit Deus.
<lb/>4. Praeterea, quanto aliquis intellectus est altior, tanto potest ex uno plura
<lb/>cognoscere: et propter hoc dicitur scientia superiorum esse universalior quam
<lb/>inferiorum in lib. de Causis et a Dionysio. Sed
<lb/>intellectus divinus est altior in infinitum quam anima Christi. Ergo in infinitum
<lb/>plura potest ex seipso cognoscere quam anima Christi ex visione unius divinae
<lb/>essentiae.
<lb/>SED CONTRA, Apoc. 5, 12: «Dignus est agnus qui occisus est accipere Divinitatem
<lb/>et sapientiam; Glossa: Idest omnem cognitionem». Ergo cum agnus sit
<lb/>occisus secundum humanam naturam, videtur quod Christus secundum humanam
<lb/>naturam omnem cognitionem habeat.
<lb/>Praeterea, nullum bonum est quod anima Christi non amet, quia habet perfectam
<lb/>caritatem. Sed non amatur nisi cognitum. Ergo nullum bonum est quod non
<lb/>cognoscat. Sed omne quod est, inquantum est, bonum est. Ergo cognoscit
<lb/>omnia.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod cognoscat omnia ita limpide ut Deus. Limpiditas
<lb/>enim visionis impeditur per obscuritatem potentiae videntis, aut ipsius medii.
<lb/>Sed in potentia intellectiva Christi non est aliqua obscuritas, cum eius anima sit
<lb/>speculum clarissimum et mundissimum; medium autem est idem in quo videt
<lb/>Deus et ipsa anima Christi, scilicet ipsa essentia divina. Ergo anima Christi
<lb/>non minus limpide videt quam Deus.
<lb/>2. Praeterea, si Deus magis limpide videt quam anima Christi, limpiditas in
<lb/>infinitum limpiditatem excedit. Sed inter infinite distantia possunt esse infinita
<lb/>media. Ergo possunt esse infinitae creaturae magis limpide cognoscentes quam
<lb/>anima Christi.
<lb/>3. Praeterea, limpiditatis defectus in intelligendo contingit ex hoc quod virtus
<lb/>intellectiva non potest sufficienter supra rem intelligendam, sive contingat ex
<lb/>excellentia rei intelligendae, ad quam non pertingit intellectus; sive ex defectu
<lb/>eius, quia intellectus agens non potest perfecte ei dare rationem intelligibilis;
<lb/>sicut sunt ea quae non habent esse perfectum, sicut tempus et motus. Sed anima
<lb/>Christi sufficienter potest super omnem naturam creatam. Ergo omnia quae in
<lb/>Verbo videt, videt in termino limpiditatis; ergo Deus non magis limpide videt
<lb/>quam anima Christi.
<lb/>SED CONTRA, quanto visus est acutior, tanto visio limpidior. Sed visus divinus est
<lb/>in infinitum acutior et potentior in intelligendo quam visus animae Christi.
<lb/>Ergo in infinitum limpidius videt.
<pb n="vol. 5, p. 736"/>
<lb/>Praeterea, maior lux maiorem visionis claritatem causat. Sed lux increata, qua
<lb/>videt Deus, in infinitum est maior quam lux creata intellectus Christi. Ergo
<lb/>Deus in infinitum limpidius videt.
<lb/><hi rend="bold">Quaestiuncula IV</hi>
<lb/>1. Ulterius. VIDETUR quod anima Christi non uno intuitu omnia videat quae in
<lb/>Verbo cognoscit. Quia, sicut dicit Philosophus, scimus plura, intelligimus
<lb/>vero unum. Sed non videt anima Christi aliqua in Verbo nisi intelligendo.
<lb/>Ergo non potest uno intuitu omnia videre.
<lb/>2. Praeterea, anima Christi in Verbo videt omnia quae videt Verbum. Sed
<lb/>Verbum videt infinita. Ergo et anima Christi videt infinita. Si igitur simul actu
<lb/>omnia videret quae ibi videt, esset pertransire actu infinita; quod non contingit.
<lb/>3. Praeterea, quantitas virtutis commensuratur operationi. Sed anima Christi
<lb/>est finita. Ergo non potest in operationem infinitam, nec in infinitas operationes
<lb/>simul. Sed si omnia infinita videt simul anima Christi diversis operationibus
<lb/>secundum diversa obiecta, habet infinitas operationes simul. Si autem una operatione,
<lb/>habet infinitam operationem, quod est impossibile. Ergo non videt actu
<lb/>omnia simul quae videt in Verbo.
<lb/>4. Praeterea, Angeli beati non vident simul actu quidquid vident in Verbo: unde
<lb/>et unus alium illuminat. Sed visio qua anima Christi videt in Verbo, est similis
<lb/>illi visioni. Ergo non omnia simul videt in Verbo.
<lb/>SED CONTRA, Philosophus dicit, quod felicitas non consistit in
<lb/>habitu, sed in operatione. Sed Christus est perfecte felix et beatus. Ergo est in
<lb/>actu omnium eorum quae cognoscit.
<lb/>Praeterea, quaecumque cognoscuntur, cognoscuntur vel habitu vel actu. Sed
<lb/>Christus non videt per aliquem habitum specierum ea quae videt in Verbo. Si
<lb/>ergo non videt actu, nullo modo cognoscit nisi in potentia.
<lb/>Praeterea, quaecumque videntur in una specie simul videntur, sicut homo simul
<lb/>videt quantitatem et colorem. Sed omnia quae videt anima Christi in Verbo,
<lb/>videt in una essentia Verbi quasi in una specie. Ergo anima Christi omnia simul
<lb/>videt.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod illud proprie comprehenditur
<lb/>quod attingitur ab intellectu secundum totam rationem suae cognoscibilitatis,
<lb/>et hoc est fines eius conspici: non quidem rei, quia sic Deus seipsum non
<pb n="vol. 5, p. 738"/>
<lb/>comprehenderet, quia fines non habet; sed quia secundum omnem rationem qua
<lb/>cognoscibilis est seipsum cognoscit, ideo comprehendere seipsum dicitur. Et
<lb/>quia unumquodque est cognoscibile secundum quod est ens, ideo dicta comprehensio
<lb/>contingit quando adaequatur ad essentiam rei efficacia intellectus in
<lb/>intelligendo. Cum autem intellectus duo habeat in intelligendo, scilicet lumen
<lb/>intellectuale, quo intelligere potest, et similitudinem rei intellectae, qua sua
<lb/>intellectualis operatio determinatur ad hanc rem cognitam; quodcumque horum
<lb/>excedatur a re secundum quod est in suo esse, intellectus illam rem non
<lb/>comprehendet.
<lb/>Sed in hoc differt. Quia si excedat res similitudinem intellectus, qua rem ipsam
<lb/>intelligit; tunc intellectus non attingit ad videndum essentiam illius rei: quia ut
<lb/>dictum est, per similitudinem illam intellectus determinatur ad rem cognitam;
<lb/>sicut si species intelligibilis repraesentet hominem inquantum est sensibilis, et
<lb/>non inquantum est rationalis: tunc enim non videtur essentia hominis: quocumque
<lb/>enim subtracto de essentialibus rei, manet essentia alterius speciei. Si
<lb/>autem res excedat lumen intellectus, et non speciem; tunc videbitur quidem
<lb/>essentia rei, sed non modo perfecto ut cognoscibilis est; eo quod, ut dictum est,
<lb/>ex lumine intellectuali est efficacia intelligendi.
<lb/>Sed quia esse quod recipitur in creatura, deficit ab eminentia esse Creatoris;
<lb/>ideo omnis intellectus creatus cognoscens Deum per similitudinem aliquam sive
<lb/>impressam, sive a rebus acceptam, non videt essentiam Dei; sed ad hoc quod
<lb/>videat Deum oportet quod ipsa Dei essentia coniungatur intellectui ut forma
<lb/>qua cognoscit determinate: quod est in omnibus beatis. Sed quia lumen intellectuale
<lb/>facit intelligentem simpliciter, ideo oportet quod omnis intellectus
<lb/>intelligat per lumen quod sit in ipso. Unde per lumen intellectuale quod est in
<lb/>intellectu creato receptum, quo Deum videt, deficit ab esse divino; et ideo
<lb/>quamvis essentiam Dei videat, non tamen perfecto modo videt; et propter hoc
<lb/>intellectui creato communicari non potest quod Deum comprehendat.
<lb/>AD OBIECTA
<lb/>Ad primum ergo dicendum, quod Isidorus loquitur de perfecta cognitione
<lb/>Trinitatis; quae Trinitas de seipsa perfectam cognitionem habet simpliciter; sed
<lb/>anima Christi habet de ea cognitionem perfectam in genere creaturae. Vel
<lb/>dicendum, quod non loquitur de comprehensione ipsius Trinitatis secundum se,
<lb/>sed quantum ad omnia quae in seipsa Trinitas cognoscit: quia omnia illa
<lb/>cognoscit in ea anima Christi, non autem aliqua alia creatura. Vel si intelligatur
<lb/>de comprehensione Trinitatis in se; tunc homini assumpto convenit, non
<lb/>ratione naturae humanae, sed ratione divinae.
<lb/>Ad secundum dicendum, quod sicut nihil est de divina natura quod non sit
<lb/>humanae naturae unitum in persona Verbi, non tamen humana natura adaequatur
<lb/>divinae naturae, propter quod divina natura tota dicitur unita humanae
<lb/>naturae, non conclusa in humana natura; similiter quia nihil est de natura
<lb/>Verbi quod anima Christi non videat, nec tamen ei adaequatur, potest dici quod
<pb n="vol. 5, p. 740"/>
<lb/>anima Christi totam naturam Verbi videt, non tamen eam comprehendit, quia
<lb/>eam non totaliter videt. Illud enim totaliter videtur cuius visibilitas non excedit
<lb/>modum videntis, ut scilicet videns ita perfecte videat sicut res perfecte visibilis
<lb/>est. Unde qui habet opinionem tantum de quo scientia haberi potest, non totaliter
<lb/>cognoscit illud. Et ideo nullus intellectus creatus potest essentiam Dei totaliter
<lb/>videre: quia eius efficacia non est tanta in intelligendo, quanta est veritas
<lb/>sive claritas divinae essentiae, secundum quam visibilis est; quod solius divini
<lb/>est intellectus; et ideo ipse solus seipsum totaliter cognoscit.
<lb/>Ad tertium dicendum, quod non negatur Verbum ab anima Christi comprehendi
<lb/>quia partem eius videat et partem eius non videat; sed quia non ita perfecte
<lb/>videt sicut visibile est; sicut etiam duorum qui unam conclusionem sciunt, unus
<lb/>perfecte scit, non quia alter conclusionis partem sciat et partem ignoret; sed
<lb/>quia unus scit per medium efficacius quam alter.
<lb/><hi rend="bold">Solutio II</hi>
<lb/>Ad secundam quaestionem dicendum, quod quidam dixerunt, omnem intellectum
<lb/>videntem Deum videre omnia quae videt Deus. Sed hoc non est necessarium:
<lb/>quia cum res videntur in Deo, Deus est quasi medium cognoscendi illas
<lb/>res. Non est autem necessarium quod qui cognoscit aliquod medium, cognoscat
<lb/>omnia illa quae per medium illud cognosci possunt, nisi plenarie medium illud,
<lb/>secundum totam virtutem suam, cognoscat: et ideo ipse Deus, qui seipsum comprehendit,
<lb/>omnia quae in eo sunt qualitercumque, cognoscit, sed diversimode.
<lb/>Quia ea quae sunt, erunt, vel fuerunt secundum quodcumque tempus, scit scientia
<lb/>visionis: quia illud proprie videtur quod habet esse extra videntem. Et
<lb/>quamvis essentia, per quam videt, sit una; tamen quia per distinctas rationes
<lb/>ideales ea videt, ideo distinctam cognitionem de eis habet, dum unumquodque
<lb/>cognoscit secundum propriam ideam, sicut bonum; vel per oppositi ideam, sicut
<lb/>malum. Distinctio autem harum rationum est ex diverso respectu exemplaris,
<lb/>scilicet divinae essentiae, ad res visas.
<lb/>Sed ea quae nec sunt nec fuerunt nec erunt, et tamen potuissent esse vel fuisse
<lb/>vel futura esse, cum in seipsis non sint, nullam in seipsis distinctionem habent,
<lb/>nec sunt nisi in potentia ipsius Dei, in qua unum sunt: unde non possunt esse
<lb/>respectus diversi secundum quos distinguantur rationes horum possibilium; et
<lb/>ideo haec Deus non cognoscit per ideas distinctas, sed per cognitionem suae
<lb/>potentiae, in qua sunt: et ideo dicitur haec cognoscere simplici intelligentia,
<lb/>quia intelligentiae est concipere etiam ea quae non sunt extra concipientem.
<lb/>Sed quia omne quod agit aliquid vel potest agere, agit illud secundum quod est
<lb/>ens actu; ideo impossibile est quod aliquis sciat omnia quae ex aliqua causa
<lb/>possunt produci, nisi comprehendat eius entitatem. Et quia nullus intellectus
<lb/>creatus comprehendit essentiam divinam, ideo nullus creatus intellectus potest
<lb/>scire omnia quae Deus potest facere: et haec sunt illa quae Deus scit simplici
<pb n="vol. 5, p. 742"/>
<lb/>intelligentia. Sed ea quae sunt, fuerunt, vel erunt, deficiunt ab infinitate divinae
<lb/>potentiae, quia plura facere posset; unde non prohibetur aliquis creatus intellectus
<lb/>cognoscere ea omnia; sed unusquisque tanto plura eorum in Verbo
<lb/>cognoscit, quanto perfectius Verbum intuetur.
<lb/>Et quia anima Christi perfectissime inter creaturas Verbum intuetur, ad terminum
<lb/>huius cognitionis pervenit, scilicet quod scit omnia quae fuerunt vel erunt,
<lb/>non solum facta, sed cogitata vel dicta. Et quia comprehendit quamlibet essentiam
<lb/>creatam, ideo scit omnia quae sunt in potentia seminali creaturae cuiuscumque,
<lb/>eo modo quo Deus scit quae sunt in potentia sua. Sic ergo dicendum
<lb/>est, quod videt in Verbo omnia quae videt Verbum scientia visionis.
<lb/>AD OBIECTA
<lb/>Ad primum ergo dicendum, quod dicitur Filius nescire, quia non facit nos scire,
<lb/>ex eo quod ad nos mittitur. Similiter nec Spiritus Sanctus, sed solus Pater scire
<lb/>dicitur, quia ipse non mittitur. Unde scientia Patris intelligitur quantum ad hoc
<lb/>quod in se scit, a qua scientia non excluditur Filius et Spiritus Sanctus; ut sic
<lb/>intelligatur de Filio non solum inquantum homo, sed etiam inquantum Deus.
<lb/>Vel potest intelligi de Filio secundum humanam naturam secundum eumdem
<lb/>modum loquendi.
<lb/>Ad secundum dicendum, quod Deus infinita non scit per visionis scientiam; sciret
<lb/>tamen si generatio in futurum nunquam cessaret, quod Deo est possibile: et hac
<lb/>positione facta, anima Christi sciret infinita scientia visionis, ut quidam dicunt;
<lb/>nunc autem scit infinita simplici intelligentia, inquantum scit omnia quae fieri
<lb/>possunt per potentiam creaturae, quae infinita sunt, ad minus secundum numerum.
<lb/>Nec hoc impeditur per hoc quod est eius substantia finita, propter duo.
<lb/>Primo, quia ista infinita quae sciret, si generatio semper duratura esset, non
<lb/>cognosceret per infinita, sed per unum, scilicet Verbum. Nec tamen comprehenderet
<lb/>illud Verbum: quia ex illo uno possent adhuc multo plura educi; posset
<lb/>enim aliquas alias species facere. Ea autem infinita quae sunt in potentia creaturarum,
<lb/>iterum cognoscit comprehendendo ipsas creaturas, quae infinitae non
<lb/>sunt. Virtus autem cognoscentis proportionatur medio cognoscendi magis quam
<lb/>ipsis cognitis.
<lb/>Secundo, quia contingit aliquam virtutem limitatam esse quantum ad esse, sed non
<lb/>quantum ad rationem illius virtutis; sicut supra, dist. 13, quaest. 1, art. 2, quaestiunc.
<lb/>2, de gratia dictum est. Et quia ratio virtutis determinatur ad obiectum, ideo
<lb/>contingit aliquam virtutem finitam quantum ad essentiam, posse in infinita obiecta;
<lb/>sed non operari modo infinito: quia efficacia infinita in agendo non potest esse
<lb/>nisi ab essentia infinita; cum unumquodque agat secundum quod est ens actu:
<lb/>sicut virtus solis est ad producendum infinitas herbas, quia quantumcumque producat,
<lb/>nunquam virtus sua exhauritur; non tamen agit efficacia infinita. Ita etiam
<lb/>anima Christi, quamvis finita sit in essentia, non tamen prohibetur quin infinita
<lb/>cognoscere possit; sed quod non possit cognoscere ea limpiditate infinita.
<pb n="vol. 5, p. 744"/>
<lb/>Ad tertium dicendum, quod Deus potest facere multa quae nunquam faciet: et
<lb/>illa scit Deus scientia simplicis notitiae, non autem scientia visionis. Scientia
<lb/>autem animae Christi non parificatur etiam in numero scitorum, scientiae divinae
<lb/>quae est simplicis notitiae, sed solum scientiae visionis, ut dictum est.
<lb/>Ad quartum dicendum, quod Deus scit ex ipsa sua essentia quae potest Deus
<lb/>facere, quae tamen anima Christi non scit: et ideo quantum ad hoc Deus plura
<lb/>scit. Praeterea hoc habet locum in illis quae minor intellectus non comprehendit.
<lb/>Si enim omnia comprehendit, tunc omnia scit inferior intellectus in illis
<lb/>quae superior, non tamen ita bene: et ideo cum anima Christi comprehendit
<lb/>creaturas, scit omnia quae sunt in creatura vel actu vel potentia ipsius, non
<lb/>tamen ita limpide sicut Deus.
<lb/><hi rend="bold">Solutio III</hi>
<lb/>Ad tertiam quaestionem dicendum, quod claritas vel limpiditas visionis contingit
<lb/>ex tribus. Primo ex efficacia virtutis visivae: quia qui sunt fortioris visus,
<lb/>magis limpide vident. Secundo ex claritate lucis sub qua claritate visibile videtur;
<lb/>sicut clarius videtur aliquid in lumine solis quam in lumine lunae. Tertio ex
<lb/>comparatione visibilis, vel eius in quo aliquid videtur, ad videntem: quia quod a
<lb/>remotiori videtur, minus clare videtur. Et propter haec tria non potest anima
<lb/>Christi ita limpide videre ea quae videt in Verbo, sicut ipsum Verbum. Primo,
<lb/>quia non habet tantum virtutem in intelligendo; secundo, quia lumen sub quo
<lb/>videt, deficit a lumine increato; tertio quia essentia divina, quae est exemplar
<lb/>rerum, in quo res videntur, est magis coniuncta Deo quam alicui creaturae,
<lb/>quia est idem secundum rem.
<lb/>AD OBIECTA
<lb/>Ad primum ergo dicendum, quod anima Christi est speculum clarissimum
<lb/>respectu creaturarum; non tamen pertingit ad claritatem divinam. Nec ex hoc
<lb/>sequitur quod sit in eo aliqua obscuritas, sicut nec in minus albo est aliqua
<lb/>nigredo, sed albedo minus intensa.
<lb/>Ad secundum dicendum, quod quamvis limpiditas cognitionis divinae in infinitum
<lb/>excedat limpiditatem cognitionis animae Christi; non tamen sequitur quod
<lb/>possit esse alia creatura limpidius cognoscens quam anima Christi: quia pervenit
<lb/>ad ultimum gradum creaturae possibilem, sicut supra dictum est de gratia
<lb/>eius.
<lb/>Ad tertium dicendum, quod limpiditas intelligendi non est tantum ex parte intelligibilis;
<lb/>sed etiam ex parte intelligentis. Unde quamvis aliqua res ab anima Christi
<lb/>sciatur secundum omnem suam cognoscibilitatem, tamen melius cognoscitur
<lb/>ab ipso Deo quantum ad modum intelligentis; eo quod minimum intelligibile
<lb/>intelligit claritate infinita, sicut etiam rem parvam creat potentia infinita.
<pb n="vol. 5, p. 746"/>
<lb/><hi rend="bold">Solutio IV</hi>
<lb/>Ad quartam quaestionem dicendum, quod ratio quam assignant philosophi,
<lb/>quare intellectus noster non potest simul plura intelligere, est haec, quia oportet
<lb/>quod intellectus figuretur specie rei intelligibilis. Impossibile est autem quod
<lb/>simul figuretur pluribus speciebus, sicut impossibile est quod corpus simul figuretur
<lb/>pluribus figuris. Et ideo si aliqua cognoscuntur per unam speciem, illa
<lb/>nihil prohibet simul cognosci; sicut homo intelligens quidditatem hominis,
<lb/>simul intelligit animal et rationale: et propter hoc etiam intelligens propositionem,
<lb/>simul intelligit praedicatum et subiectum, quia intelligit ea ut unum. Et
<lb/>ideo, cum anima Christi intelligit omnia quae sunt in uno, scilicet Verbo, etiam
<lb/>simul et uno intuitu omnia cognoscit actu. Et similiter est de aliis beatis quantum
<lb/>ad omnia quae in Verbo vident; secus autem est de illis quae vident per
<lb/>species diversas, quae simul videre non possunt.
<lb/>AD OBIECTA
<lb/>Ad primum ergo dicendum, quod quando plura intelliguntur in uno, omnia illa
<lb/>sunt ut unum intelligibile: et per hoc servatur verbum Philosophi.
<lb/>Ad secundum dicendum, quod Verbum non videt infinita per scientiam visionis,
<lb/>ut dictum est et de hac verum est quod anima Christi videt quaecumque videt
<lb/>Verbum. Si tamen infinita videret, praedicta positione facta quod generatio
<lb/>semper duraret, non sequeretur quod transiret in infinita: quia non videret ea
<lb/>pertranseundo de uno in alius; sed in uno simplici tam Deus quam anima
<lb/>Christi.
<lb/>Ad tertium dicendum, quod omnia quae anima Christi videt in Verbo, videt una
<lb/>operatione; non tamen illa operatio est infinita in se, sed materialiter, quia
<lb/>transit super infinita, praedicta positione stante de duratione mundi, sicut
<lb/>etiam dictum est de virtute intelligendi.
<lb/>Ad quartum dicendum, quod unus Angelus non illuminatur ab alio de his quae
<lb/>illuminatus videt in Verbo, sed de his quae non videt, quae superior videt vel in
<lb/>Verbo, vel in lumine alterius Angeli magis sibi proportionato, in quo sunt formae
<lb/>magis particulares; sicut inferiores Angeli illuminantur a mediis de his
<lb/>quae ipsi in Verbo non vident; medii autem vident vel in Verbo, vel per illuminationem
<lb/>superiorum Angelorum.
<pb n="vol. 5, p. 748"/>
<lb/>ARTICULUS 3
<lb/><hi rend="bold">Utrum anima Christi, secundum illam scientiam</hi>
<lb/><hi rend="bold">qua cognoscit res in propria natura, cognoscat omnia</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod secundum illam scientiam qua anima Christi scit res in propria
<lb/>natura, sciat omnia. Omnis enim potentia quae non est reducta ad actum, est
<lb/>imperfecta. Sed intellectus possibilis animae Christi est in potentia ad omnia
<lb/>intelligibilia: quia est quodammodo omnia fieri, ut dicit in 3 de Anima.
<lb/>Ergo si non omnia sciret per proprias similitudines, remaneret imperfectus.
<lb/>2. Praeterea, haec est natura intellectus, per quam differt a sensu, quod quanto
<lb/>intellectus plura et difficiliora intelligit, tanto magis potest alia leviora intelligere.
<lb/>Sed quod est huiusmodi, nihil prohibet quin omnia capere posset. Ergo
<lb/>anima Christi etiam in propria natura omnia cognoscit.
<lb/>3. Praeterea, magis impediunt se opposita, ut non possint esse simul, quam
<lb/>quaelibet alia. Sed species oppositorum non impediunt se quin sint simul in
<lb/>anima: quia simul homo habet scientiam albi et nigri. Ergo multo minus aliquae
<lb/>aliae species impediunt se invicem ut non possint esse simul; et sic idem
<lb/>quod prius.
<lb/>SED CONTRA, non possunt omnia cognosci in quo non sunt omnia. Sed omnia
<lb/>non possunt esse in uno habitu creato. Ergo cum scientia quam habet Christus
<lb/>de rebus in propria natura, sit per aliquem habitum creatum, non potest per
<lb/>illam scientiam omnia cognoscere.
<lb/>Praeterea, per illam scientiam Christus conformatur nobis. Sed nos non possumus
<lb/>scire omnia.Ergo nec Christus secundum hanc scientiam scivit omnia.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod hanc scientiam Christus habuit minorem Angelis.
<lb/>Quia quanto intellectus est simplicior, tanto eius naturalis scientia est maior.
<lb/>Sed intellectus angelicus est simplicior quam anima Christi: quia intellectus
<lb/>Christi non excedit terminos humanae naturae, ultra quos est simplicitas intellectus
<lb/>angelici. Ergo intellectus angelicus habet maiorem scientiam quam est
<lb/>scientia naturalis animae Christi.
<lb/>2. Praeterea, quanto intellectus est magis propinquus materiae, tanto est debilior
<lb/>in cognoscendo. Sed intellectus Christi, cum sit forma materialis corporis
<lb/>Christi, est magis propinquus materiae quam angelicus. Ergo debilius cognoscit;
<lb/>et sic idem quod prius.
<lb/>3. Praeterea, sicut dicit Isaac, ratio oritur in umbra intelligentiae. Intelligentiam
<lb/>autem vocat Angelum. Cum ergo Christus habeat intellectum rationalem, videtur
<lb/>quod eius scientia sit minor quam Angelorum.
<pb n="vol. 5, p. 750"/>
<lb/>SED CONTRA, Hebr. 2 dicitur, quod Christus minoratus est ab Angelis solum
<lb/>propter passionem. Ergo scientiam habet eis potiorem.
<lb/>Praeterea, sicut dicit Dionysius, ipse Christus secundum
<lb/>quod homo, docet Angelos. Ergo maiorem scientiam habet quam illi.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod Christus non habuit scientiam per modum collationis.
<lb/>Quia, sicut dicit Damascenus, in Christo non inquirimus
<lb/>consilium neque electionem. Sed haec pertinent ad collationem practicam.
<lb/>Ergo eadem ratione non fuit in eo collatio quantum ad speculativam.
<lb/>2. Praeterea, discursus rationis opponitur deiformitati. Sed anima Christi tota
<lb/>fuit deiformis. Ergo non habet scientiam collativam.
<lb/>3. Praeterea, discursus rationis, ut dicit Isaac, contingit ex hoc quod habet
<lb/>lumen obumbratum. Sed in anima Christi nulla fuit obumbratio nec obscuritas.
<lb/>Ergo nec habuit scientiam per modum collationis.
<lb/>SED CONTRA, Christus assumpsit omnia naturalis quae consequuntur naturam
<lb/>humanam. Ergo assumpsit rationem. Sed rationis actus est inquirere et conferre.
<lb/>Ergo ipse habuit scientiam collativam.
<lb/>Praeterea, opponere et respondere pertinent ad scientiam collativam. Sed
<lb/>Christus exercuit officium opponentis et respondentis, ut dicitur Luc. 2. Ergo
<lb/>ipse habuit scientiam collativam.
<lb/><hi rend="bold">Quaestiuncula IV</hi>
<lb/>1. Ulterius. VIDETUR quod per plures habitus haec scientia divisa fuerit. Quia
<lb/>scientia sua fuit univoca scientiae nostrae. Sed nostra scientia est de omnibus
<lb/>quae Christus scivit, per plures habitus. Ergo et scientia Christi.
<lb/>2. Praeterea, sicut dicit Philosophus, scientiae secantur
<lb/>sicut et res. Sed Christus habuit scientiam de diversis rebus. Ergo habuit diversos
<lb/>habitus scientiarum.
<lb/>3. Praeterea, scientiae dividuntur secundum diversas rationes cognoscendi. Sed
<lb/>quantum ad hanc scientiam pertinet, ipse non eadem specie sive ratione omnia
<lb/>cognovit, sed pluribus. Ergo non habuit unum tantum habitum scientiae, sed
<lb/>plures.
<lb/>SED CONTRA, scientia Christi fuit perfectissima, sed scientia quanto magis est
<lb/>una, tanto magis est perfecta, ut patet per Dionysium, et per
<lb/>librum de causis. Ergo magis scivit omnia per unum habitum.
<lb/>Praeterea, scientia regitiva plurium artium non diversificatur per illas artes,
<lb/>sed est unus habitus; sicut patet de militari respectu omnium scientiarum quae
<lb/>sub ea sunt. Sed scientia Christi fuit regitiva, et quasi architectonica, respectu
<lb/>omnium humanarum scientiarum. Ergo ipse per unum habitum omnia scivit
<lb/>quae ad hanc scientiam pertinent.
<pb n="vol. 5, p. 752"/>
<lb/><hi rend="bold">Quaestiuncula V</hi>
<lb/>1. Ulterius. VIDETUR quod in ista scientia profecerit. Hebr. 5, 8: «Didicit ex iis
<lb/>quae passus est, obedientiam». Sed discere est in scientia proficere. Ergo in
<lb/>scientia profecit.
<lb/>2. Praeterea, non proficere in his quae quis proficere potest, est magnus defectus.
<lb/>Sed in omni scientia qua quis non omnia scit, potest proficere. Ergo cum
<lb/>Christus secundum hanc scientiam non omnia sciverit, videtur quod potuerit
<lb/>proficere, et ita profecerit in ea.
<lb/>3. Praeterea, intellectus agens in ipso abstrahebat species a phantasmatibus; et
<lb/>hic est actus eius, alias frustra assumpsisset eum. Sed species abstracta a phantasmatibus
<lb/>recipitur in intellectu possibili. Ergo semper in Christo plures species
<lb/>recipiebantur in intellectu possibili eius. Ergo proficiebat in scientia.
<lb/>4. Praeterea, hoc patet per auctoritatem Ambrosii superius inductam.
<lb/>SED CONTRA, Damascenus dicit: qui dicunt Christum proficere
<lb/>sapientia et gratia, ut additamentum suscipientem, non eam quae secundum
<lb/>hypostasim est, unionem venerantur. Sed illa unio omnino veneranda est.
<lb/>Ergo non debemus dicere, quod in scientia profecerit.
<lb/><hi rend="bold">Quaestiuncula VI</hi>
<lb/>1. Ulterius. VIDETUR quod ab Angelis quantum ad hanc scientiam accepit.
<lb/>Dionysius enim dicit: «Per Angelos videmus eum sub paternis
<lb/>legibus ordinatum». Sed quod ordinatur, aliquid ab ordinante accipit. Ergo
<lb/>Christus aliquid ab Angelis accepit.
<lb/>2. Praeterea, Luc. 22, 43, dicitur, quod «apparuit Angelus Domini confortans
<lb/>eum». Sed confortatus accipit aliquid a confortante. Ergo et Christus ab
<lb/>Angelo.
<lb/>3. Praeterea, Christus, dum fuit in terra, voluit subdi legalibus ordinationibus,
<lb/>factus sub lege, Galat. 4. Sed legalis observantia est minoris dignitatis quam
<lb/>caelestis hierarchia. Ergo et ordini caelestis hierarchiae subdi debuit. Haec
<lb/>autem est lex caelestis hierarchiae ut homines ab Angelis suscipiant, ut dicit
<lb/>Dionysius. Ergo ipse ab Angelis suscepit.
<lb/>4. Praeterea, corpus eius impressionem suscepit a corporibus caelestibus. Ergo
<lb/>pari ratione anima a spiritibus caelestibus.
<lb/>SED CONTRA, superioris non est ab inferiori recipere. Sed Christus etiam secundum
<lb/>humanam naturam Angelis superior fuit, et caput, ut supra dictum est,
<lb/>dist. 13, quaest. 2, art. 2, quaestiunc. 2. Ergo ab eis non recepit.
<lb/>Praeterea, quod immediate accipit a Verbo non habet necesse ab Angelis accipere.
<lb/>Sed anima Christi immediate accipit a Verbo sibi unito. Ergo non recipit
<lb/>ab Angelis.
<pb n="vol. 5, p. 754"/>
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo ad primam quaestionem dicendo, quod cognitio rerum in proprio
<lb/>genere et cognitio rerum in Verbo differunt, non quantum ad res cognitas, sed
<lb/>quantum ad medium cognoscendi, quod est id in quo res cognoscitur: quia
<lb/>cognitio quae est rerum in Verbo, habet medium cognoscendi ipsum Verbum;
<lb/>cognitio autem rerum in proprio genere, habet medium cognoscendi rerum
<lb/>similitudines, quae sunt in intellectu. Medium autem cognoscendi, quod est
<lb/>lumen sub quo res videtur, utrobique creatum est: hoc enim vel est lumen naturale,
<lb/>sicut in his quae cognoscuntur per rationem naturalem: vel lumen gratiae,
<lb/>sicut in his quae cognoscuntur per fidem et revelationem. Christus autem perfectus
<lb/>fuit secundum animam, et secundum naturam, et secundum gratiam. Non
<lb/>autem perfectio animae quantum ad naturam esset in ipso, nisi omnia cognosceret
<lb/>hoc genere cognitionis quae per rationem naturalem cognosci possunt;
<lb/>nec etiam esset perfectus in gratia, nisi omnia quae ad revelationem gratiae
<lb/>pertinent in hominibus, sive in Angelis, cognovisset; et ideo anima eius hoc
<lb/>genere cognitionis omnia cognovit.
<lb/>Sed quia similitudo creata deficit a repraesentatione substantiae increatae, ideo
<lb/>hoc genere cognitionis non cognovit ipsam essentiam increatam; nec alia
<lb/>omnia quae ad perfectionem intellectivae partis non pertinent, neque secundum
<lb/>naturam neque secundum gratiam, sicut sunt gesta particularium hominum, et
<lb/>huiusmodi; quae tamen omnia cognovit in Verbo. Et ideo dicendum, quod hoc
<lb/>genere cognitionis non cognovit omnia simpliciter.
<lb/>AD OBIECTA
<lb/>Ad primum ergo dicendum, quod ex hac ratione non concluditur nisi quod
<lb/>cognoverit omnia quae per rationem naturalem cognosci possunt: quia sicut
<lb/>materia prima est in naturali potentia tantum ad illas formas quae per agens
<lb/>naturale produci possunt, quamvis Deus alia ex materia illa facere possit; ita
<lb/>etiam intellectus possibilis est in potentia naturali eorum tantum quae per
<lb/>lumen intellectus agentis cognosci possunt: et si haec tantum cognosceret,
<lb/>imperfectus non esset; sed Deus ex liberalitate sua infundit amplius lumen gratiae,
<lb/>per quod etiam plura intellectus possibilis cognoscit.
<lb/>Ad secundum dicendum, quod per ea quae intellectus intelligit, non ampliatur
<lb/>capacitas, nisi respectu eorum intelligibilium quae sunt eiusdem generis; sicut
<lb/>quantumcumque homo sit instructus in scientiis physicis, nunquam pervenit ad
<lb/>cognitionem eorum quae sunt fidei, vel prophetiae, nisi lumen amplius addatur;
<lb/>et ita quantumcumque amplietur capacitas eius ad intelligendum res in proprio
<lb/>genere, nunquam perveniet ad videndum divinam essentiam, vel res aliquas in ea.
<pb n="vol. 5, p. 756"/>
<lb/>Ad tertium dicendum, quod non negatur omnia cognoscere huiusmodi cognitionis
<lb/>genere anima Christi, quia species se invicem in intellectu impediant; sed
<lb/>quia quaedam cognoscibilia excedunt omnem speciem creatam, sicut essentia
<lb/>divina; quorumdam vero similitudines et cognitiones non sunt de perfectione
<lb/>intellectus humani.
<lb/><hi rend="bold">Solutio II</hi>
<lb/>Ad secundam quaestionem dicendum, quod ad cognitionem intellectivam tria
<lb/>requiruntur; scilicet potentia intellectus, lumen quo intelligit, et similitudo rei
<lb/>per quam cognitio rei determinatur; et secundum haec tria potest aliqua cognitio
<lb/>esse altera potior tripliciter. Primo quantum ad efficaciam cognoscendi, sive
<lb/>certitudinem cognitionis, sive limpiditatem, quod idem est, quae ex ipso lumine
<lb/>consequitur; et sic cum Christus abundanter lumen gratiae habuerit magis
<lb/>quam Angeli, habuit limpidiorem cognitionem quam Angeli.
<lb/>Secundo potest esse aliqua cognitio potior alia quantum ad similitudinem
<lb/>cognitorum, quae attenditur secundum species; et secundum hoc etiam Christus
<lb/>perfectiorem cognitionem habuit quam Angeli: quia plurium species sibi infusae
<lb/>fuerunt quam Angelis concreatae et infusae; unde etiam de his quae ad illuminationes
<lb/>hierarchicas pertinent, Christus Angelos illuminavit, ut dicit
<lb/>Dionysius.
<lb/>Tertio potest esse aliqua cognitio altera nobilior quantum ad genus cognitionis,
<lb/>quod consequitur naturam potentiae intellectivae; et quia Christus cognovit
<lb/>intellectu possibili, cuius est obiectum phantasma, ideo cognovit ea cum continuo
<lb/>et tempore, utens phantasmatibus quasi obiectis intellectus, non quidem
<lb/>sicut ab eis speciem accipiens, sed sicut species circa ea ponens, sicut contingit
<lb/>in eo qui habet habitum, et actu aliqua considerat. Hoc autem genere cognitionis
<lb/>Angeli non cognoscunt; sed aliquo altiori secundum ordinem naturae, scilicet
<lb/>sine continuo et tempore.
<lb/>AD OBIECTA
<lb/>Ad primum ergo dicendum, quod ista cognitio non fuit solum in Christo secundum
<lb/>proportionem virtutis quae debetur humanae naturae; sed secundum quod
<lb/>humana natura perfecta est per gratiam, quae fuit potior in Christo quam in
<lb/>Angelis; unde et perfectiorem scientiam habuit simpliciter.
<lb/>Ad secundum dicendum, quod ex hoc quod intellectus possibilis est propinquius
<lb/>materiae, non habet defectum in cognoscendo, nisi quantum ad genus cognitionis;
<lb/>quia enim talis est natura eius ut corpori uniatur ut forma, ideo tali genere
<lb/>cognitionis cognoscit, utendo scilicet corporis instrumentis. Sed multitudo
<lb/>cognitorum non est ex natura intellectus possibilis, sed ex speciebus intelligibilibus;
<lb/>limpiditas vero ex lumine intellectus agentis, vel ex aliquo superiori lumine.
<lb/>Ad tertium dicendum, quod obumbratio illa intelligitur quantum ad hoc quod
<lb/>intelligit cum continuo et tempore.
<pb n="vol. 5, p. 758"/>
<lb/><hi rend="bold">Solutio III</hi>
<lb/>Ad tertiam quaestionem dicendum, quod ex hoc ipso quod intellectus noster
<lb/>accipit a phantasmatibus, sequitur in ipso quod scientiam habeat collativam,
<lb/>inquantum ex multis sensibus fit una memoria, et ex multis memoriis unum
<lb/>experimentum, et ex multis experimentis unum universale principium, ex quo
<lb/>alia concludit; et sic acquirit scientiam, ut dicitur in 1 Metaph.,
<lb/>et in fine Posteriorum, lib. 2, text. 37; unde secundum quod se habet intellectus
<lb/>ad phantasmata, secundum hoc se habet ad collationem. Habet autem se ad
<lb/>phantasmata dupliciter. Uno modo sicut accipiens a phantasmatibus scientiam,
<lb/>quod est in illis qui nondum scientiam habent, secundum motum qui est a rebus
<lb/>ad animam. Alio modo secundum motum qui est ab anima ad res, inquantum
<lb/>phantasmatibus utitur quasi exemplis, in quibus inspicit quod considerat, cuius
<lb/>tamen scientiam prius habebat in habitu.
<lb/>Similiter etiam est duplex collatio: una qua homo procedit ex notis ad inquisitionem
<lb/>ignoti; et talis collatio non fuit in Christo; alia secundum quam homo ea
<lb/>quae habitu tenet, in actum ducens, ex principiis considerat conclusiones sicut
<lb/>ex causis effectus; et talis collativa scientia fuit in Christo.
<lb/>AD OBIECTA
<lb/>Ad primum ergo dicendum, quod Damascenus loquitur quantum ad primum
<lb/>modum collationis; unde subdit: «non enim habuit ignorantiam».
<lb/>Ad secundum dicendum, quod discursus rationis non opponitur deiformitati
<lb/>quae est per gratiam, sed quae est per ordinem naturae. Deus enim non accipit
<lb/>cognitionem a phantasmatibus; unde anima recedit a Dei similitudine quantum
<lb/>ad hoc magis quam Angeli, inquantum est forma corporis.
<lb/>Ad tertium dicendum, quod umbra illa, ut dictum est, refertur ad genus cognitionis,
<lb/>non ad limpiditatem in cognoscendo.
<lb/><hi rend="bold">Solutio IV</hi>
<lb/>Ad quartam quaestionem dicendum, quod ex limpiditate cognitionis contingit quod
<lb/>scientia est magis unita et simplex: quia quanto limpidius videt intellectus, tanto ex
<lb/>paucioribus potest cognoscere plura. Unde cum anima Christi habuerit limpidissimam
<lb/>cognitionem inter omnes creaturas, scientia eius fuit magis unita, et per formas
<lb/>magis universales quam aliqua scientia creaturae. Divisio autem habituum in
<lb/>diversis rebus cognoscendis contingit in nobis ex hoc quod formae intelligibiles in
<lb/>nobis sunt minime universales; unde oportet quod diversas res per diversas species
<lb/>cognoscamus; et diversae species secundum genus faciunt diversos habitus
<lb/>scientiarum; et propter hoc Angeli qui habent scientiam magis universalem, utpote
<lb/>non acceptam a rebus, non habent cognitionem de rebus per diversos habitus.
<lb/>Quia ergo anima Christi habuit scientiam magis universalem quam aliquis
<lb/>Angelus, ideo non habuit diversos habitus quibus cognosceret, sed uno habitu
<lb/>omnia cognovit quae ad hanc scientiam pertinent, quamvis diversis speciebus.
<pb n="vol. 5, p. 760"/>
<lb/>AD OBIECTA
<lb/>Ad primum ergo dicendum, quod scientia Christi, etiam rerum in proprio genere,
<lb/>fuit multo altior quam scientia nostra.
<lb/>Ad secundum dicendum, quod non omnis diversitas rerum facit diversas scientias,
<lb/>sed diversitas quae requirit diversam rationem cognoscendi, sicut naturalia
<lb/>distinguuntur a mathematicis. Sed ratio cognoscendi in Christo fuit magis
<lb/>unibilis quam in nobis; et ideo per unam rationem potuit plura cognoscere.
<lb/>Ad tertium dicendum, quod non quaelibet specierum diversitas facit habitum
<lb/>diversum (alias oporteret quod quot sunt res, tot essent scientiae); sed diversitates
<lb/>specierum quae non reducuntur ad eumdem modum cognitionis secundum
<lb/>genus; quae quidem diversitas contingit ex hoc quod lumen intellectus nostri
<lb/>est particulatum et debile; et ideo in Christo non fuit talis divisio habituum,
<lb/>propter luminis claritatem.
<lb/><hi rend="bold">Solutio V</hi>
<lb/>Ad quintam quaestionem dicendum, quod cum eminentia scientiae, ut dictum
<lb/>est, consistat in tribus, scientia Christi nunquam crevit quantum ad genus
<lb/>cognitionis; quia illud genus cognitionis sequitur naturam humanam, quae in
<lb/>ipso semper permansit; nec iterum quantum ad numerum scitorum, quia omnia
<lb/>scivit a primo instanti suae conceptionis quae ad hanc scientiam pertinent: crevit
<lb/>autem quantum ad aliquem modum certitudinis.
<lb/>Cum enim anima nostra secundum naturam sit media inter intellectum purum,
<lb/>qualis est in Angelis, et sensus; dupliciter certificatur de aliquibus. Uno modo
<lb/>ex lumine intellectus, qualis est certitudo in demonstrationibus illorum quae
<lb/>nunquam visa sunt: alio modo ex sensu, sicut cum aliquis est certus de his quae
<lb/>videt sensibiliter; et talis certitudo acquiritur alicui, etiam quantumcumque per
<lb/>certissimam demonstrationem aliquid sciat, quando videt sensibiliter quod
<lb/>prius non viderat; unde anima delectatur in visis etiam quae scivit; et haec
<lb/>vocatur certitudo experimentalis: et quantum ad hanc crevit scientia Christi,
<lb/>inquantum quotidie aliqua videbat sensibiliter quae prius non viderat; non
<lb/>autem crevit quantum ad essentiam.
<lb/>AD OBIECTA
<lb/>Ad primum ergo dicendum, quod illud discere est referendum ad experientiam.
<lb/>Ad secundum dicendum, quod anima Christi quamvis hoc genere cognitionis non
<lb/>omnia scivisset, tamen non poterat quantum ad ea proficere: tum quia quaedam
<lb/>sunt quae hoc genere cognitionis cognosci non possunt, sicut essentia Dei: tum quia
<lb/>quaedam contingentia singularia non sunt de perfectione scientiae, ut dictum est.
<lb/>Ad tertium dicendum, quod per lumen intellectus agentis in Christo, non fuit
<lb/>aliqua species de novo recepta in intellectu possibili eius; sed fuit facta conversio
<lb/>nova ad species quae erant in phantasia; sicut est in eo qui habet habitum
<lb/>sciendi eorum quae imaginatur vel videt.
<pb n="vol. 5, p. 762"/>
<lb/>Ad quartum dicendum, quod Ambrosius intelligit profectum scientiae Christi
<lb/>quantum ad experientiam secundum novam conversionem ad sensibile praesens,
<lb/>vel sicut supra Magister determinavit.
<lb/><hi rend="bold">Solutio VI</hi>
<lb/>Ad sextam quaestionem dicendum, quod secundum doctrinam Dionysii, in cael.
<lb/>Hier., Angeli a quibus alii cognitionem accipiunt, abundantiori lumine pleni
<lb/>sunt, quasi propinquius divinam claritatem contemplantes. Oportet enim recipiens
<lb/>esse in potentia respectu eius a quo recipit, et ita minus in actu eius quod
<lb/>recipere debet. Unde cum anima Christi abundantius intellectuale lumen
<lb/>habuerit quam Angeli, ut patet ex praedictis, constat etiam quod Christus mortale
<lb/>corpus gerens, nihil cognitionis accepit ab Angelis; sed ipse non solum
<lb/>secundum Deitatem, sed etiam secundum animam omnes Angelos illuminavit
<lb/>sicut etiam nunc illuminat. Non enim minoris gloriae erat illa anima aut minoris
<lb/>cognitionis in statu illo quam modo sit, cum a principio suae conceptionis
<lb/>perfectus comprehensor fuerit.
<lb/>AD OBIECTA
<lb/>Ad primum ergo dicendum, quod, sicut ipsemet Dionysius se ibidem exponit,
<lb/>dicitur Christus per Angelos ordinatus, non quia ipse ab eis illuminationem
<lb/>accipit, sed quia de his quae ad ipsum pertinebant circa ipsum gerenda, per
<lb/>Angelos alii instruebantur, sicut Ioseph de fuga in Aegyptum, et de reditu de
<lb/>Aegypto, ut dicitur Matth. 2: ipse enim per se in his eos instruere non volebat; ut
<lb/>ab aliis pueris non differret, et ulterius ut veritas assumptae naturae probaretur.
<lb/>Ad secundum dicendum, quod quamvis Angeli Christum non illuminarent,
<lb/>tamen ei ministraverunt, ut patet Matth. 4, et ad hoc ministerium illa confortatio
<lb/>pertinebat; non enim confortabatur instruendo, sed eo modo quo ex colloquio
<lb/>et praesentia amicorum et familiarium homo naturaliter confortatur in tristitiis,
<lb/>ut in hoc quoque veritas assumptae naturae appareret.
<lb/>Ad tertium dicendum, quod Deus venerat nos liberare, sicut a morte, ita et a
<lb/>legis onere; et ideo sicut mortem pro nobis subiit, ut nos a morte liberaret, ita
<lb/>et legalia in seipso recepit «ut eos qui sub lege erant, redimeret»; ad Gal. 4, 5.
<lb/>Non autem venit ut nos ab ordine caelestis hierarchiae educeret; et ideo non est
<lb/>similis ratio. Et praeterea Christus a legalibus nihil accepit secundum animam;
<lb/>sed tantum in corpore eius gerebantur exterius, sicut circumcisio, et huiusmodi;
<lb/>sed leges caelestis hierarchiae ad animam pertinent: Christi autem anima non
<lb/>subiacebat alicui imperfectioni, sicut corpus subiacebat passibilitati.
<lb/>Et per hoc patet solutio ad quartum: quia enim corpus eius nondum erat glorificatum,
<lb/>poterat aliquam impressionem a corporibus caelestibus accipere;
<lb/>anima autem quae glorificata erat et super Angelos exaltata, nihil poterat ab
<lb/>eis accipere.
<pb n="vol. 5, p. 764"/>
<lb/>ARTICULUS 4
<lb/><hi rend="bold">Utrum anima Christi habuit omnipotentiam,</hi>
<lb/><hi rend="bold">sicut et omnium scientiam</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod anima Christi habuit omnipotentiam, sicut et omnium scientiam.
<lb/>Primo per hoc quod dicitur Matth. ult., 18: «Data est mihi omnis potestas
<lb/>in caelo et in terra»; et loquitur secundum humanam naturam. Ergo secundum
<lb/>humanam naturam habuit omnipotentiam.
<lb/>2. Praeterea, Christus habuit omnium scientiam. Sed scientia est practica et speculativa.
<lb/>Ergo et ipse habuit de omnibus rebus scientiam practicam. Sed scientia
<lb/>practica est secundum quam aliquis scit facere aliquid, et potest facere: quia
<lb/>scientia practica est causa rerum. Ergo anima Christi habuit omnipotentiam.
<lb/>3. Praeterea, anima humana est imago Trinitatis per potentiam, voluntatem, et
<lb/>scientiam. Sed anima Christi, inquantum fuit imago Dei, capax fuit omnis
<lb/>scientiae. Ergo pari ratione omnipotentiae.
<lb/>4. Praeterea, sicut potentia Dei est infinita, ita et scientia. Sed infinitas scientiae
<lb/>non prohibet quin omnium scientia Christo communicata sit. Ergo nec infinitas
<lb/>potentiae prohibet quin sibi omnipotentia communicata sit.
<lb/>5. Praeterea, sicut in anima humana est possibilitas ad recipiendum omnia per
<lb/>intellectum possibilem, quo est omnia fieri; ita est in ea possibilitas ad faciendum
<lb/>omnia per intellectum agentem, quo est omnia facere. Sed Christo est communicata
<lb/>omnium scientia, inquantum anima eius est receptiva omnium. Ergo
<lb/>similiter debuit sibi communicari omnipotentia.
<lb/>SED CONTRA, potentia habet rationem principii, ut dicitur in 5 Metaph..
<lb/>Sed non potuit communicari animae Christi quod esset principium omnium:
<lb/>quia sic esset primum principium, quod est solius Dei. Ergo non potuit communicari
<lb/>omnipotentia.
<lb/>Praeterea, per potentiam Dei, anima Christi conservatur in esse. Sed non potuit
<lb/>sibi communicari ut ipsa seipsam conservaret in esse: quia sic non esset creatura.
<lb/>Ergo non potuit sibi omnipotentia communicari.
<lb/>Praeterea, nullius substantiae finitae est virtus activa infinita. Sed anima
<lb/>Christi est substantia finita. Ergo non potuit sibi communicari infinita potentia,
<lb/>quae est omnipotentia.
<pb n="vol. 5, p. 766"/>
<lb/><hi rend="bold">Solutio</hi>
<lb/>Respondeo dicendum, quod unumquodque est activum, secundum quod est ens
<lb/>actu; unde quanto aliqua habent deficientius esse, tanto minus sunt activa;
<lb/>sicut patet de materia prima in qua non est activa potentia, quia tenet ultimum
<lb/>gradum in entibus; et ideo potentia activa commensuratur essentiae. Et propter
<lb/>hoc, sicut animae Christi non potuit communicari quod haberet infinitatem
<lb/>essentiae, ita nec omnipotentia sibi communicari potuit nec alicui creaturae
<lb/>communicari potest.
<lb/>Credo tamen quod omnis potentia quae alicui creaturae communicari potest,
<lb/>sibi communicata fuit multo abundantius, ut scilicet materia elementaris magis
<lb/>obediret sibi ad nutum quam activis qualitatibus, vel etiam virtuti caelesti: et
<lb/>quod magis potuisset movere caelum quam aliquis Angelus; si tamen Angeli
<lb/>movent orbes.
<lb/>AD OBIECTA
<lb/>Ad primum ergo dicendum, quod omnis potentia data est Christo quantum ad
<lb/>personam ab aeterno, sed quantum ad naturam humanam in ipsa conceptione:
<lb/>non quod natura humana, vel aliqua pars eius, omnipotentia informaretur, ut
<lb/>omnipotens dici possit: sed secundum modum quo et alias proprietates communicant
<lb/>sibi naturae propter unitatem hypostasis: tamen in resurrectione manifestata
<lb/>est; et ideo tunc data dicitur, secundum illum modum loquendi quo res dicitur
<lb/>fieri quando innotescit.
<lb/>Ad secundum dicendum, quod Christus habuit omnium rerum scientiam, non
<lb/>tantum speculativam, sed etiam practicam, non quidem qua ipsas res faceret,
<lb/>sed scivit qualiter a Deo sunt factae. Scientia autem practica, quamvis sit quodammodo
<lb/>causa operationis, inquantum dirigit in opere, non tamen est sufficienter
<lb/>causa: quia ab ipsa non producitur res, nisi adsit potentia activa rei:
<lb/>unde Christus habuit omnem scientiam practicam quidem, sed non practice,
<lb/>quia non ordinavit ad opus.
<lb/>Ad tertium dicendum, quod universalitas possibilium Deo, commensuratur divinae
<lb/>essentiae: quia secundum hoc infinita potest, quia habet esse non limitatum.
<lb/>Sed universalitas eorum quae scit scientia visionis, non commensuratur
<lb/>essentiae eius, etiam si mundus duraret semper, per hunc modum quo modo est:
<lb/>quia semper posset plura facere secundum unumquodque tempus quam quae
<lb/>fecit, et plures species, et plura rerum genera, et plures mundos. Et ideo quamvis
<lb/>omnium scientia qua Deus scit scientia visionis, sit communicata animae
<lb/>Christi: non tamen omnipotentia qua Deus potest facere, sibi communicari
<lb/>potuit, sicut nec essentia infinita.
<lb/>Ad quartum dicendum, quod in omnipotentia includuntur omnia ad quae divina
<lb/>potentia se extendit ex infinitate suae essentiae, secundum quam est activa infinitorum
<lb/>secundum quemlibet modum; sed in scientia omnium, quae dicitur
<pb n="vol. 5, p. 768"/>
<lb/>Christo communicata, non includuntur omnia quae Deus potest facere, ut dictum
<lb/>est; et ideo omnipotentia communicari non potuit nisi habenti essentiam
<lb/>infinitam, sicut nec scientia omnium simpliciter quae Deus potest facere, nisi
<lb/>comprehendenti essentiam infinitam, ut prius dictum est.
<lb/>Ad quintum dicendum, quod potentia intellectus agentis non est ut faciat omnia
<lb/>simpliciter, sed ut faciat omnia esse intelligibilia; et ideo ratio non est ad
<lb/>propositum.
<lb/><hi rend="bold">EXPOSITIO TEXTUS</hi>
<lb/>«In nullo creatura Creatori aequatur». Intelligendum est quantum ad rationem
<lb/>rei habitae, et quantum ad modum habendi: quia etsi aliquid idem conveniat
<lb/>Deo et creaturae; non tamen secundum eumdem modum, vel eamdem rationem.
<lb/>«Nemo novit quae sunt Dei nisi spiritus Dei». Non excluduntur per hoc Pater
<lb/>et Filius, qui habent eamdem cognitionem quam et Spiritus Sanctus.
<lb/>«Naturaliter capax est scientiae». Est enim facta anima ad cognoscendum
<lb/>omnia, non autem ad faciendum omnia.
<pb n="vol. 5, p. 784"/>
<lb/><hi rend="bold">IN TERTIUM SENTENTIARUM, DISTINCTIO 15</hi>
<lb/><hi rend="bold">DIVISIO TEXTUS</hi>
<lb/>Postquam Magister determinavit de his quae Christus cum natura humana
<lb/>assumpsit ad dignitatem pertinentia, hic determinat de his assumptis quae pertinent
<lb/>ad defectum; et dividitur in duas partes: primo determinat de defectibus
<lb/>quos Christus cum humana natura assumpsit; secundo determinat modum quo
<lb/>huiusmodi defectus in Christo fuerunt, dist. 16, ibi: «Hic oritur quaestio ex praedictis
<lb/>ducens originem». Prima in duas: primo determinat veritatem, secundo
<lb/>excludit errorem, ibi: «Sed quia nonnulli de sensu in passione humanitatis
<lb/>Christi male sensisse inveniuntur... indubitabile faciamus quod supra diximus».
<lb/>Prima in duas: primo ostendit quos defectus cum humana natura assumpsit
<lb/>Christus; secundo ostendit quae fuit causa assumptionis, ibi: «Hos autem
<lb/>defectus non conditionis suae necessitate, sed miserationis voluntate suscepit».
<lb/>Prima iterum in duas partes: primo ostendit quod Christus in natura nostra
<lb/>accepit defectus poenales, et non culpae; secundo ostendit quos de poenalibus
<lb/>defectibus non assumpsit, ibi: «Tradit auctoritas quod Dominus noster in se
<lb/>suscepit omnia infirmitatis nostrae praeter peccatum». Circa quod duo facit:
<lb/>primo ostendit quos defectus poenales non suscepit ex parte animae; secundo
<lb/>quos defectus corporales non suscepit, ibi: «Sunt enim plura aegritudinum
<lb/>genera, et corporis vitia, a quibus omnino immunis extitit».
<lb/>Circa primum duo facit: primo ostendit quod Christus non suscepit ignorantiam,
<lb/>aut difficultatem ad bonum faciendum; secundo ostendit quod haec non
<lb/>sunt culpa, sed poena, ibi: «Sed forte dicet aliquis illa esse peccatum».
<lb/>«Sed quia nonnulli de sensu in passione humanitatis Christi male sensisse inveniuntur...
<lb/>indubitabile faciamus quod supra diximus». Hic excludit errorem, et
<lb/>duo facit: primo obiicit contra errantes; secundo solvit illa quae pro se illi
<lb/>inducebant, ibi: «Quaedam tamen reperiuntur in sanctorum tractatibus quae
<lb/>praemissis adversari videntur». Et haec dividitur in duas: primo solvit obiectiones
<lb/>de passionibus, quas dixerant esse animae tantum, sicut tristitia, et huiusmodi;
<lb/>secundo solvit de illis quae sunt animae per corpus, sicut est dolor sensibilis,
<lb/>ibi: «Verumtamen magis movent ac difficiliorem afferunt quaestionem
<lb/>verba Hilarii». Circa primum tria facit: primo ponit obiectionem; secundo solvit,
<lb/>ibi: «Ne autem in sacris litteris aliqua adversa diversitas esse putetur,
<lb/>harum auctoritatum verba in hunc modum accipienda dicimus»; tertio solutionem
<lb/>confirmat, ibi: «Unde Augustinus ex his causis volens assumi dictorum
<lb/>intelligentiam, dicit».
<lb/>«Verumtamen magis movent ac difficiliorem afferunt quaestionem verba
<lb/>Hilarii». Haec pars etiam dividitur in duas: primo ponit obiectionem; secundo
<lb/>solvit, ibi: «Sed si excussa sensus et impietatis hebetudine, praemissis diligenter
<lb/>intendas... dictorum rationem, atque virtutem percipere utcumque poteris».
<pb n="vol. 5, p. 786"/>
<lb/><hi rend="bold">QUAESTIO 1</hi>
<lb/>Hic est duplex quaestio. Primo de his defectibus in generali. Secundo specialiter
<lb/>de passionibus animae.
<lb/>Circa primum quaeruntur tria: 1. Utrum Christus debuerit assumere naturam
<lb/>humanam cum huiusmodi infirmitatibus; 2. Utrum omnes nostros defectus
<lb/>suscipere debuerit; 3. Utrum hos defectus quos assumpsit, contraxerit.
<lb/>ARTICULUS 1
<lb/><hi rend="bold">Utrum Christus naturam humanam</hi>
<lb/><hi rend="bold">cum defectibus et infirmitatibus accipere debuit</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod Christus humanam naturam cum infirmitatibus huiusmodi
<lb/>defectuum suscipere non debuit. Christus enim per suam Incarnationem votis
<lb/>antiquorum patrum satisfecit. Isaiae 61, 9, dicitur ad exprimendum desiderium
<lb/>sanctorum patrum: «Consurge consurge: induere fortitudinem brachium
<lb/>Domini». Ergo non debuit venire indutus infirmitate carnis.
<lb/>2. Praeterea, huiusmodi defectus poenae sunt. Sed poena non est iusta nisi ubi
<lb/>culpa est. Cum igitur absque omni culpa fuerit, videtur quod poenales defectus
<lb/>suscipere non debuit.
<lb/>3. Praeterea, contraria contrariis curantur. Sed Christus venerat curare nostras
<lb/>infirmitates. Ergo debuit contraria assumere, scilicet robur et fortitudinem.
<lb/>4. Praeterea, ipse venerat ad vincendum diabolum. Sed vincere est opus fortitudinis.
<lb/>Ergo non debuit assumere infirmitatem.
<lb/>5. Praeterea, sicut culpa derogat iustitiae, ita infirmitas derogat virtuti. Sed
<lb/>Christus non debuit assumere defectus culpae, ne derogaretur divinae iustitiae.
<lb/>Ergo similiter nec debuit suscipere infirmitates poenales, ne derogaretur divinae
<lb/>virtuti.
<lb/>6. Praeterea, ipse venerat ad hoc quod homines in divinam cognitionem adduceret.
<lb/>Sed per infirmitates magis a sui cognitione abducebat, ut dicitur Isai. 53, 2:
<lb/>«Vidimus eum... despectum»; et sequitur: «unde nec reputavimus eum». Ergo
<lb/>non debuit huiusmodi infirmitates assumere.
<lb/>SED CONTRA, Hebr. 2, 18: «In eo in quo passus est, et tentatus, potens est et his
<lb/>qui tentantur, auxiliari». Sed Christus ad auxiliandum hominibus venerat.Ergo
<lb/>debuit eorum defectus suscipere.
<pb n="vol. 5, p. 788"/>
<lb/>Praeterea, Christus venerat ad redimendum genus humanum. Sed opus redemptionis
<lb/>congrue compleri non poterat nisi per passionem, ut infra dicetur. Ergo
<lb/>debuit defectus assumere, secundum quos passibilis fuit.
<lb/>Praeterea, Christus ad hoc venerat ut esset mediator inter nos et Deum. Ergo
<lb/>debuit communicare cum utroque. Cum Deo communicavit in iustitia. Ergo
<lb/>nobiscum debuit communicare in poena.
<lb/><hi rend="bold">Solutio</hi>
<lb/>Respondeo dicendum, quod Christus ad hoc venit, ut humanum genus in Deum
<lb/>reduceret, a quo per peccatum abductum erat. Et ideo sicut mediator, ea quae
<lb/>Dei sunt, in nos transfundit, scilicet gratiam et iustitiam; et ea quae nostra
<lb/>sunt, quodammodo in Deum: non autem nostra quae a nobis tantum sunt, non a
<lb/>Deo, scilicet peccata, quia per haec ad Deum non ordinamur, sed magis deordinamur
<lb/>ab eo; sed ea quae a Deo in nobis sunt, quae omnia in se ordinata sunt,
<lb/>et ad ipsum nos ordinantia. Et ideo ea quae fecit in nobis Deus, transtulit in
<lb/>Deum, non quidem in naturam divinam, sed in personam ea assumendo. Fecit
<lb/>autem Deus in nobis naturam, et perfectiones naturae, et defectus poenales, et
<lb/>etiam quosdam naturales, sicut indigentiam cibi, quam etiam homo in statu
<lb/>innocentiae habuisset: et ideo hos defectus simul cum natura in sua persona
<lb/>suscepit: haec enim in sua persona suscipere, est ipsa Deo repraesentare ad
<lb/>placandum ipsum nobis.
<lb/>AD OBIECTA
<lb/>Ad primum ergo dicendum, quod desiderium sanctorum patrum fuit ut veniret
<lb/>in fortitudine spirituali, scilicet gratiae et scientiae et virtutis, quae per hos
<lb/>defectus quos Christus assumpsit non impeditur.
<lb/>Ad secundum dicendum, quod quamvis culpa non praecesserit in ipso, tamen
<lb/>praecessit in natura humana, quam Deo reconciliare venerat; et ideo inquantum
<lb/>consideratur ut gerens vicem totius naturae in satisfaciendo pro ipsa, quidquid
<lb/>in natura humana ad defectum pertinens, rationem iustae poenae habet,
<lb/>etiam in ipso habuit.
<lb/>Ad tertium dicendum, quod infirmitas curatur optime per curationem suae causae,
<lb/>et per consequens per contraria causae. Causa autem horum defectuum in
<lb/>nobis est culpa; et ideo per contraria culpae hos defectus curare debuit, scilicet
<lb/>per gratiam et virtutes.
<lb/>Ad quartum dicendum, quod venerat vincere fortem per iustitiam, satisfaciendo;
<lb/>et ideo oportuit quod haberet defectus, secundum quod satisfaceret. Et
<lb/>praeterea per fortitudinem oppositam istis defectibus non vincitur diabolus, sed
<lb/>per fortitudinem virtutis et gratiae.
<pb n="vol. 5, p. 790"/>
<lb/>Ad quintum dicendum, quod culpa non solum repugnat Deo, quia in ipsum non
<lb/>cadit, sed etiam quia ab ipso separat: quia est perversitas voluntatis, secundum
<lb/>quam anima nata est Deo coniungi: sed infirmitas quamvis in Deum non cadat,
<lb/>tamen a Deo non separat; et ideo non est similis ratio.
<lb/>Ad sextum dicendum, quod Christus non venerat manifestare se secundum
<lb/>humanam naturam, sed secundum divinam; unde dixit: «Ego [Ergo] non quaero
<lb/>gloriam meam, sed eius qui me misit». Gloriam autem Dei magis clarificavit
<lb/>per assumptam infirmitatem, inquantum inventum est quod id quod est infirmius
<lb/>Dei, est potentius hominibus; 1 Corinth. 1.
<lb/>ARTICULUS 2
<lb/><hi rend="bold">Utrum omnes defectus praeter peccatum accipere debuit</hi>
<lb/><hi rend="bold">Ad secundum sic proceditur.</hi>
<lb/>1. VIDETUR, quod Christus debuit omnes defectus praeter peccatum assumere.
<lb/>Hebr. 2, 17, dicitur, quod «debuit per omnia fratribus assimilari ut misericors
<lb/>fieret». Sed misericordia respicit omnem miseriam. Ergo debuit omnes nostros
<lb/>defectus assumere.
<lb/>2. Praeterea, sicut dicit Damascenus, quod est inassumptibile,
<lb/>est incurabile. Sed ipse venerat omnes nostros defectus curare, ergo debuit
<lb/>omnes suscipere.
<lb/>3. Praeterea, in susceptione nostrorum defectuum manifestatur Christi humilitas.
<lb/>Sed ipse humiliatus est quantumcumque humiliari potuit; ut dicit Bernardus.
<lb/>Ergo ipse debuit omnes nostros defectus suscipere.
<lb/>4. Praeterea, omnes defectus aequaliter dedecent Dei maiestatem. Si ergo aliquos
<lb/>suscepit, eadem ratione omnes suscipere debuit.
<lb/>5. Praeterea, ipse curavit naturam nostram per gratiam et infirmitatem quam
<lb/>accepit. Sed ipse accepit omnem gratiam. Ergo omnem defectum suscipere
<lb/>debuit.
<lb/>SED CONTRA, Christus, qui totam humanam naturam curare venerat, debuit integram
<lb/>habere. Sed quidam defectus sunt qui integritati naturae repugnant, sicut
<lb/>caecitas, et defectus membrorum. Ergo non omnes defectus debuit habere.
<lb/>Praeterea, Christus debuit esse perfectus in gratia. Sed quidam defectus sunt
<lb/>qui perfectioni gratiae repugnant, sicut ignorantia, et difficultas ad bonum.
<lb/>Ergo non omnes defectus habere debuit.
<lb/>Praeterea, contraria nata non sunt fieri in eodem. Sed quaedam infirmitates
<lb/>sunt sibi contrariae ex contrariis causis causatae. Ergo non potuit omnes
<lb/>nostras infirmitates habere.
<pb n="vol. 5, p. 792"/>
<lb/><hi rend="bold">Solutio</hi>
<lb/>Respondeo, dicendum, quod, sicut dicit Damascenus, Christus
<lb/>habuit in se omnes naturales et indetractibiles passiones. Dicuntur autem passiones
<lb/>naturales quaecumque universaliter humanam naturam consequuntur, sive ex
<lb/>conditione naturae, sicut indigentia cibi et potus, sive quae pro peccato primi
<lb/>parentis in totam naturam devenerunt ex principiis naturae sibi relictae causata,
<lb/>sicut fames, sitis, labor, dolori, et huiusmodi. Indetractibiles autem passiones sunt
<lb/>quae defectum gratiae non important, sicut importat pronitas ad malum, et difficultas
<lb/>ad bonum, et huiusmodi, quae ex carentia gratiae vel perfectionis contingunt.
<lb/>Ex hoc enim laus Christi minueretur, si perfectus in virtutibus non fuisset,
<lb/>secundum quas est laus, et vituperium sive detrectatio secundum earum opposita.
<lb/>Unde duo genera defectuum non assumpsit, illa scilicet quae non universaliter
<lb/>humanam naturam consequuntur, sicut lepra, caecitas, febris, et huiusmodi:
<lb/>contingunt enim ex particularibus corruptionibus in singulis personis; et hos
<lb/>defectus assumere non debuit, quia ad curandum naturae morbum venit. Item
<lb/>illa non assumpsit quae ad imperfectionem gratiae pertinent, sicut ignorantiam,
<lb/>difficultatem ad bonum, et huiusmodi: quia ipse venerat ad hoc ut de plenitudine
<lb/>suae gratiae omnes acciperemus.
<lb/>AD OBIECTA
<lb/>Ad primum ergo dicendum, quod debuit fratribus assimilari quantum ad illa in
<lb/>quae omnes fratres conveniunt, quae ad defectum gratiae non pertinent: non
<lb/>enim fuit fratribus similis nisi in natura speciei; et ideo quantum ad actus et
<lb/>defectus qui consequuntur totam speciem, debuit fratribus assimilari.
<lb/>Ad secundum dicendum, quod sicut Deus curavit omnes in hoc quod assumpsit
<lb/>naturam, in qua omnes conveniunt; ita curavit omnes defectus in hoc quod
<lb/>assumpsit illos defectus in quibus omnes conveniunt, ex quibus quasi causis
<lb/>primordialibus alii oriuntur: ex passibilitate enim naturae quam assumpsit,
<lb/>sequitur febris, et omnia huiusmodi.
<lb/>Ad tertium dicendum, quod humiliari debuit inquantum potuit decenter. Non
<lb/>autem fuit decens ut qui venerat alios in gratiam adducere, defectum vel imperfectionem
<lb/>gratiae pateretur; neque qui naturam in aliis integrare venerat, ipse
<lb/>in his in quibus alii integri sunt, defectum pateretur.
<lb/>Ad quartum dicendum, quod quamvis omnes defectus aequaliter sint indecentes
<lb/>divinae maiestati quantum ad suam naturam, non tamen quantum ad naturam
<lb/>assumptam, ut patet ex dictis.
<lb/>Ad quintum dicendum, quod aliqui defectus sunt qui plenitudini gratiae repugnant;
<lb/>et ideo ex hoc quod habuit omnem gratiam, magis debet concludi quod
<lb/>non habuit omnes defectus quam quod habuit. Vel dicendum, quod quia alios
<lb/>reintegrare venerat, debuit in perfectionibus potentior esse, non in defectibus,
<lb/>quia plus indiguisset ipse reformari quam reformare; et ideo habuit omnem
<lb/>gratiam, non tamen, omnem defectum.
<pb n="vol. 5, p. 794"/>
<lb/>ARTICULUS 3
<lb/><hi rend="bold">Utrum huiusmodi defectus susceperit, vel contraxerit</hi>
<lb/><hi rend="bold">Ad tertium sic proceditur.</hi>
<lb/>1 VIDETUR quod huiusmodi defectus contraxerit. Illud enim proprie contrahitur
<lb/>quod cum alio trahitur. Sed ipse hos defectus cum natura traxit. Ergo eos
<lb/>contraxit.
<lb/>2. Praeterea, id quod ex ratione originis habetur, proprie contrahitur. Sed ex
<lb/>ratione suae originis Christus habuit hos defectus: quia ex ratione suae originis
<lb/>matri similis est natus, quae his defectibus subiacuit. Ergo ipse istos defectus
<lb/>contraxit.
<lb/>3. Praeterea, illud cum natura contrahitur quod ex principiis naturae causatur.
<lb/>Sed huiusmodi defectus, ut fames, sitis, et huiusmodi, ex principiis naturae causantur:
<lb/>quia ex actibus contrariorum in invicem, ex quibus homo naturaliter
<lb/>constat. Ergo hos defectus contraxit.
<lb/>4. Praeterea, verbum contrahendi, secundum quod hic loquimur, videtur traductionem
<lb/>importare. Sed Christus habuit huiusmodi defectus per traductionem corporis
<lb/>ex corpore, non ex conditione animae. Ergo Christus hos defectus contraxit.
<lb/>5. Praeterea, sicut culpa originalis contrahitur a patre, ita istae poenalitates contrahuntur
<lb/>ex matre, sicut dictum est in 2 lib.. Sed Christus ex matre passibilis
<lb/>natus est, quamvis non ex patre peccatore. Ergo huiusmodi poenalitates contraxit.
<lb/>SED CONTRA, quod voluntarie assumitur, non contrahitur. Sed Christus voluntarie
<lb/>assumpsit hos defectus, sicut et ipsam naturam. Ergo non contraxit eos.
<lb/>Praeterea, nos dicimur contrahere hos defectus quia nobis debentur propter
<lb/>culpam originalem. Sed in Christo culpa originalis non fuit. Ergo Christus hos
<lb/>defectus non contraxit.
<lb/><hi rend="bold">Solutio</hi>
<lb/>Respondeo dicendum, quod illud proprie contrahitur quod ex necessitate alio
<lb/>tracto trahitur; et quia ex hoc ipso quod humanam naturam trahimus ex parentibus
<lb/>per vitiatam originem, sequitur de necessitate quod hos defectus habeamus;
<lb/>ideo dicimur hos defectus contrahere. Christus autem potuit humanam
<lb/>naturam sine his defectibus assumere, sicut cum defectibus assumpsit; et ideo
<lb/>non fuerunt in eo ex hoc ipso quod humanam naturam a parentibus traxit; sed
<lb/>sicut voluntarie assumpsit naturam humanam, ita et hos defectus: et propter
<lb/>hoc dicitur assumpsisse hos defectus, non contraxisse.
<pb n="vol. 5, p. 796"/>
<lb/>AD OBIECTA
<lb/>Ad primum ergo dicendum, quod haec coniunctio «con» non solum notat simultatem
<lb/>temporis in hoc quod dicitur aliquid contrahi, sed ordinem necessariae
<lb/>consecutionis unius ad alterum.
<lb/>Ad secundum dicendum, quod generatum, inquantum huiusmodi, assimilatur ei
<lb/>quod generat ipsum active, quia agens similat sibi patiens; quod autem aliquando
<lb/>natus assimilatur matri, ex qua generatur materialiter, est ex defectu
<lb/>virtutis activae, quae non potest materiam contrahere ad sui similitudinem;
<lb/>unde vincunt motus materiae, et assimilatur filius matri. Neutro istorum modorum
<lb/>fuit necessarium quod Christus matri assimilaretur: tum quia mater non
<lb/>fuit agens in generatione, sed solum materiam ministravit: tum quia non fuit
<lb/>aliquis defectus ex parte virtutis agentis, scilicet Spiritus Sancti; et ideo quod
<lb/>assimilatus est matri in his defectibus, hoc fuit ex sola eius voluntate.
<lb/>Ad tertium dicendum, quod ex principiis naturae sibi relictae, idest privatae illo
<lb/>dono gratiae quod naturae primo conditae datum fuerat, ut in 2 lib. dictum est,
<lb/>huiusmodi defectus causantur. Sed Christus poterat naturam humanam accipere
<lb/>cum illa perfectione quam gratis in sua conditione natura humana acceperat;
<lb/>et ideo non de necessitate contraxit, sed voluntarie assumpsit.
<lb/>Ad quartum dicendum, quod verbum contrahendi non solum importat traductionem,
<lb/>sed necessarium ordinem ad aliud tractum, ut dictum est.
<lb/>Ad quintum dicendum, quod illud habet veritatem in illis qui secundum legem
<lb/>naturae nascuntur; Christus autem non sic ex Virgine natus est, sed supra naturam;
<lb/>et ideo ratio non sequitur.
<pb n="vol. 5, p. 798"/>
<lb/><hi rend="bold">QUAESTIO 2</hi>
<lb/>Deinde quaeritur de passionibus quas assumpsit ex parte animae; et circa hoc
<lb/>quaeruntur tria: 1. Si anima Christi fuerit passibilis, et cuius proprie sit pati;
<lb/>2. De passionibus animalibus quae consequuntur ex interiori apprehensione, ut
<lb/>tristitia, et huiusmodi; 3. De passionibus quae sunt secundum sensum corporalem,
<lb/>sicut est dolor.
<lb/>ARTICULUS 1
<lb/><hi rend="bold">Utrum corpus pati possit</hi>
<lb/><hi rend="bold">Ad primum sic proceditur.</hi>
<lb/>1. VIDETUR, quod omne corpus possit pati. Omne enim quod movetur, patitur:
<lb/>quia motus in eo quod movetur est passio, ut dicitur in 3 Phys.. Sed
<lb/>omne corpus movetur. Ergo omne corpus patitur.
<lb/>2. Praeterea, omne quod recipit, patitur, cum pati dicatur a «patim», quod est
<lb/>recipere. Sed corpora caelestia aliquid recipiunt, scilicet illuminationem. Ergo
<lb/>patiuntur: ergo et alia multo magis quae sunt sub eis.
<lb/>3. Praeterea, omne quod est potentius, natum est agere in minus potens. Sed
<lb/>omni corpore est aliquid potentius, et omni substantia creata. Ergo omnis creaturae
<lb/>est pati.
<lb/>SED CONTRA, omne passibile est corruptibile, quia passio magis facta abiicit a
<lb/>substantia, ut dicitur Topic., lib. 6. Sed non omne corpus est corruptibile.
<lb/>Ergo non omne corpus est passibile.
<lb/>Praeterea, sicut dicitur in 1 de Generatione, omne agens est contrarium
<lb/>patienti. Sed non omne corpus habet contrarium. Ergo non etiam omne patitur.
<lb/><hi rend="bold">Quaestiuncula II</hi>
<lb/>1. Ulterius. Quaeritur, utrum anima sit passibilis; et videtur quod non. Sicut
<lb/>etiam formae est agere, ita materiae est pati. Sed anima non est composita ex
<lb/>materia, ut in 1 lib., distinct. 8, qu. 5, art. 2, dictum est. Ergo non potest pati.
<lb/>2. Si dicatur, quod patitur per accidens ad passionem corporis; contra.
<lb/>Passionis terminus est corruptio. Sed anima non corrumpitur corrupto corpore.
<lb/>Ergo etiam non patitur corpore patiente.
<lb/>3. Praeterea, ex hoc anima movetur per accidens localiter ad motum corporis,
<lb/>quia est in loco corporis per accidens. Sed nullo modo habet qualitatem corpoream,
<lb/>neque per se neque per accidens. Ergo nullo modo alteratur, corpore per
<lb/>accidens alterato. Sed passio proprie dicitur in motu alterationis, ut dicitur.
<lb/>Ergo anima non patitur per accidens passo corpore.
<pb n="vol. 5, p. 800"/>
<lb/>SED CONTRA, ad motum totius, per accidens movetur pars. Sed anima est pars
<lb/>totius compositi, quod patitur. Ergo et ipsa aliquo modo patitur.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod anima Christi non possit pati. Quia nihil est dignius
<lb/>quam anima Christi. Sed agens est dignius patiente, secundum Augustinum.
<lb/>Ergo anima Christi non fuit passibilis.
<lb/>2. Praeterea, virtus reddit animam quietam a passionum tumultibus; et quanto
<lb/>virtus est perfectior, tanto passiones in animam minus dominantur. Sed in
<lb/>Christo fuit perfectissima virtus. Ergo nullo modo fuit in anima eius passio.
<lb/>3. Praeterea, impassibilitas est de ratione beatitudinis; unde ponitur inter dotes
<lb/>corporis. Sed anima Christi fuit beata. Ergo non fuit passibilis.
<lb/>SED CONTRA. Ioannes Damascenus dicit, quod anima corpori
<lb/>inciso compatitur et dolet; et hoc est, quia unitur corpori passibili. Sed
<lb/>anima Christi coniuncta est corpori passibili. Ergo anima eius fuit passibilis:
<lb/>quia nihil compatitur quod non est passibile.
<lb/>Praeterea, Christus assumpsit in natura nostra defectus qui totam naturam
<lb/>consequuntur, qui imperfectionem gratiae non important. Sed passibilitas animae
<lb/>est huiusmodi. Ergo Christus passibilem animam assumpsit.
<lb/>Praeterea, Christus venit magis curare defectus animae in nobis quam defectus
<lb/>corporis. Sed ipse suscepit naturam passibilem, ut impassibilitatem nobis
<lb/>acquireret. Ergo debuit assumere animam passibilem, ut per hoc impassibilitatem
<lb/>animae acciperemus.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum, ad primam quaestionem, quod cum dicit Damascenus,
<lb/>quod passio est motus ab uno in aliud, non quilibet motus est
<lb/>passio, sed solum alteratio, proprie loquendo, ut dicit Philosophus:
<lb/>quia in hoc solo motu aliquid a re abiicitur et aliquid imprimitur, quod
<lb/>est de ratione passionis. Motus enim localis est secundum id quod est extra rem,
<lb/>quod est locus; motus autem augmenti est secundum hoc quod ex eo quod iam
<lb/>est, scilicet nutrimento, producitur augmentatum in maiorem quantitatem. Ad
<lb/>hoc autem quod sit alteratio, requiritur ex parte alterati quod sit res per se subsistens
<lb/>(aliter enim subiectum motus esse non posset), et quod sit corpus (quia
<lb/>solum tale movetur, ut in 5 Physic., text. 32, probatur), et ulterius quod habeat
<lb/>naturam contrarietati subiectam, quia alteratio est motus inter contrarias qualitates.
<lb/>Ex parte vero terminorum alterationis requiritur quod una qualitate expulsa,
<lb/>alia introducatur: sic enim de qualitate in qualitatem transitur.
<pb n="vol. 5, p. 802"/>
<lb/>Sed ulterius ad rationem passionis requiritur quod qualitas introducta sit extranea,
<lb/>et qualitas abiecta sit connaturalis: quod contingit ex hoc quod passio
<lb/>importat quamdam victoriam agentis super patiens: omne autem quod vincitur,
<lb/>quasi trahitur extra terminos proprios ad terminos alienos; et ideo alterationes
<lb/>quae contingunt praeter naturam alterati, magis proprie dicuntur passiones,
<lb/>sicut aegrotationes quam sanationes, sicut patet per Damascenum
<lb/>et per Philosophum. Unde patet quod illorum
<lb/>corporum tantum est proprie pati quae possunt extra naturam suam trahi; et
<lb/>haec sunt corruptibilia.
<lb/>AD OBIECTA
<lb/>Ad primum ergo dicendum, quod non omne moveri est pati, nisi communiter et
<lb/>large loquendo, sicut etiam omne moveri quoddam corrumpi est, secundum
<lb/>Augustinum, et secundum Philosophum, 8 Physic..
<lb/>Ad secundum dicendum, quod in illuminatione non abiicitur aliqua qualitas,
<lb/>sed tantum recipitur: et ideo non est passio.
<lb/>Ad tertium dicendum, quod Deus qui est superior omni substantia creata, influit
<lb/>rebus ad perfectionem naturae ipsarum; ideo secundum quod ab ipso recipiunt,
<lb/>non dicuntur proprie pati; neque secundum quod corporalia a quibuscumque
<lb/>spiritualibus recipiunt.
<lb/><hi rend="bold">Solutio II</hi>
<lb/>Ad secundam quaestionem dicendum, quod ex dictis de facili potest patere qualiter
<lb/>in anima possit esse passio. Quia cum anima sit quid incorporeum, sibi
<lb/>proprie non accidit pati, nisi secundum quod corpori applicatur. Applicatur
<lb/>autem corpori et secundum essentiam suam, secundum quod est forma corporea,
<lb/>et secundum operationem suarum potentiarum, prout est motor eius.
<lb/>Secundum autem quod applicatur corpori ut forma, sic non consideratur ut
<lb/>quid subsistens, sed ut adveniens alteri: unde sic non patitur per se, sed per
<lb/>accidens, sicut aliae formae moventur motis subiectis compositis. In viribus
<lb/>autem animae quantum ad operationem applicantur corpori solum vires partis
<lb/>sensitivae et nutritivae. Sed quia operatio virium nutritivae partis est in movere,
<lb/>non in moveri; ideo secundum eas anima non patitur, sed magis agit.
<lb/>Relinquitur ergo quod pati sit proprie animae secundum partem sensitivam, ut
<lb/>dicitur in 7 Phys.. Sed quia huiusmodi vires non sunt subsistentes, sed
<lb/>formae organorum corporalium; ideo non dicuntur pati per se, nec anima
<lb/>secundum eas, sed per accidens, inquantum compositum patitur, ut dicitur in
<lb/>1 de Anima. Sed quia potentiae apprehensivae sensitivae sunt tantum
<lb/>in recipiendo speciem, quae quidem non recipitur in sensu per modum rei, sed
<lb/>per modum intentionis; ideo in operatione harum virium est quidem aliquo
<lb/>modo pati, quantum ad hoc quod sunt vires materiales, et quantum ad hoc quod
<lb/>aliquid recipitur (et propter hoc dicitur in 2 de Anima text. 52, quod sentire est
<pb n="vol. 5, p. 804"/>
<lb/>quoddam pati). Sed quia sensus non movetur a sensibili secundum conditionem
<lb/>moventis, cum forma sensibilis non recipiatur in sensu secundum esse materiale
<lb/>prout est in sensibili, sed secundum esse spirituale, quod est proprium sensui
<lb/>(unde non habet contrarietatem ad sensum, sed est perfectio eius, nisi secundum
<lb/>quod excedit proportionem sensus); ideo non proprie dicitur pati, nisi
<lb/>secundum quod excellentia sensibilium corrumpit sensum, aut debilitat.
<lb/>Relinquitur ergo quod passio proprie dicatur secundum vires appetitivas sensitivas:
<lb/>quia hae vires et materiales sunt, et moventur a rebus secundum proprietatem
<lb/>rei: quia non est appetitus intentionis, sed ipsius rei; et secundum hoc habet
<lb/>res convenientiam ad animam, vel contrarietatem: et ideo dicit Philosophus,
<lb/>quod passio est quam sequitur delectatio vel tristitia: et Remigius
<lb/>dicit, quod passio est motus animae per susceptionem boni vel mali. Sed quia
<lb/>accidit delectatio secundum coniunctionem convenientis et connaturalis; ideo
<lb/>adhuc magis proprie dicuntur passiones illae affectiones sensitivae ad quas
<lb/>sequitur tristitia, vel etiam quae sunt cum vehementia sive delectationis sive tristitiae,
<lb/>ut dicit Philosophus 5 Metaphysic.; quia sic trahitur anima extra
<lb/>modum suum naturalem. Et sic loquimur hic de passionibus.
<lb/>Sed in viribus intellectivae partis, quamvis non sit proprie passio, quia immateriales
<lb/>sunt; tamen ibi est aliquid de ratione passionis: quia in apprehensione
<lb/>intellectus creati est receptio; et secundum hoc dicitur in 3 de Anima
<lb/>quod intelligere est pati quoddam. In appetitu autem intellectivo adhuc est plus
<lb/>de ratione passionis: quia voluntas movetur a re secundum quod est bona vel
<lb/>mala, quae sunt conditiones rei; intellectus autem movetur secundum apprehensionem
<lb/>veri vel falsi; quae non sunt rei per se, sed secundum quod sunt in
<lb/>anima: quia bonum et malum sunt in rebus; verum et falsum sunt in anima, ut
<lb/>dicitur in 6 Metaph.; unde magis recipit anima a re secundum affectum,
<lb/>et vehementius movetur, quam secundum intellectum; sicut dicit Dionysius,
<lb/>2 cap. de div. Nom., quod Hierotheus patiendo didicit divina, idest ex affectu
<lb/>circa divina in intellectum devenit. Et quia movetur affectus a re secundum proprietatem
<lb/>rei quam res habet in se ipsa, ideo per hunc modum contingit quod
<lb/>res habeat contrarietatem vel convenientiam ad animam; sed secundum quod
<lb/>apprehenditur ab intellectu, omnis res habet convenientiam, inquantum
<lb/>apprehenditur ut verum: et ideo in operatione apprehensivae semper est delectatio;
<lb/>in operatione autem affectivae est delectatio et tristitia: et sic etiam tristitia
<lb/>magis adhuc proprie dicitur passio, sicut in affectu sensibili dictum est, et
<lb/>similiter accipitur hic passio.
<lb/>De passione autem animae secundum quod ab igne infernali patitur, dicendum
<lb/>est in quarto libro: sic enim anima per se patitur.
<pb n="vol. 5, p. 806"/>
<lb/>AD OBIECTA
<lb/>Ad primum ergo dicendum, quod ratio illa procedit de passione proprie dicta; et
<lb/>concludit quod anima hoc modo passionis non patitur per se, sed per accidens.
<lb/>Ad secundum dicendum, quod quamvis per corruptionem corporum, anima non
<lb/>corrumpatur simpliciter quantum ad substantiam; corrumpitur tamen compositio,
<lb/>secundum quam actu est forma corporis; et etiam vires affixae organis, ut
<lb/>quidam dicunt.
<lb/>Ad tertium dicendum, quod anima dicitur esse in loco per accidens, inquantum
<lb/>est pars compositi, quod est in loco per se; et sic movetur per accidens in loco:
<lb/>et sic etiam valetudo, quae est compositi, est animae per accidens, inquantum
<lb/>est pars eius; et sic etiam per accidens patitur ad passionem corporis.
<lb/><hi rend="bold">Solutio III</hi>
<lb/>Ad tertiam quaestionem dicendum, quod anima Christi media fuit inter
<lb/>Divinitatem et carnem. Et quia beatitudo inerat illi animae ex Divinitate, corpus
<lb/>autem eius erat passibile; ideo passibilitas inerat illi animae ex parte illa qua
<lb/>coniungibilis erat corpori; beatitudo autem ex parte illa qua coniungebatur
<lb/>Divinitati. Coniungebatur autem corpori dupliciter: scilicet secundum essentiam,
<lb/>inquantum est forma et secundum potentias, non tamen omnes, sed quasdam;
<lb/>unde anima Christi secundum essentiam tota patiebatur ex laesi corporis
<lb/>passione; sed quantum ad potentias patiebatur quidem passione imperfectionis,
<lb/>secundum operationes virium affixarum organis: secundum alias vero vires, quibus
<lb/>anima convertebatur in Deum, qualiter pateretur, dicetur infra, 3 art..
<lb/>AD OBIECTA
<lb/>Ad primum ergo dicendum, quod quamvis anima Christi nihil sit dignius, non
<lb/>tamen impedit quin per accidens possit pati alio patiente.
<lb/>Ad secundum dicendum, quod perfecta virtus omnino non tollit animales passiones,
<lb/>quia etiam aliquando utitur eis, sicut fortitudo ira, ut dicit Philosophus:
<lb/>sed facit ut nulla passio in eo surgat quae rationem impediat. In
<lb/>Christo autem amplius fuit: quia enim fuit perfecta obedientia virium inferiorum
<lb/>ad superiores; ideo nulla passio surgebat in eo nisi ex ordine rationis.
<lb/>Ad tertium dicendum, quod anima Christi habuit utrumque statum, scilicet viatoris,
<lb/>et comprehensoris; unde secundum aliquid fuit beata, et secundum aliquid
<lb/>non fuit beata. Ex illa enim parte qua nata est anima corpori coniungi,
<lb/>non erat beatificata; alias ex anima in corpus claritas gloriae descendisset,
<lb/>sicut erat in aliis glorificatis; et ideo ex parte ista poterat pati, et habebat statum
<lb/>viatoris. Sed ex parte illa qua coniungebatur verbo per fruitionem, erat
<lb/>glorificata, et habebat statum comprehensoris.
<pb n="vol. 5, p. 808"/>
<lb/>ARTICULUS 2
<lb/><hi rend="bold">Utrum Christus tristitiam habuerit</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod Christus non habuerit tristitiam. Isa. 42, 4, dicitur de eo: «Non
<lb/>erit tristis, neque turbulentus».
<lb/>2. Praeterea, omnis tristitia est perturbatio quaedam. Sed in sapientem non
<lb/>cadit perturbatio. Ergo neque in Christo, qui fuit maxime sapiens, fuit tristitia.
<lb/>Secundam probat Seneca tripliciter. Primo sic. Fortius non perturbatur
<lb/>a debiliori. Sed virtus est fortior malitia. Ergo non perturbatur ab ea; nec
<lb/>a virtute, quia virtus non est virtuti contraria: ergo nullo modo. Secundo sic.
<lb/>Nullus perturbatur nisi de eo quod bonum suum perdit vel diminuit. Sed sapiens
<lb/>non perdit bona sua, nec ei possunt auferri, quae sunt bona animae, quia bona
<lb/>corporis non reputat sua. Ergo non perturbatur. Tertio sic. Quia fortuna nihil
<lb/>eripit nisi quod dedit. Sed non dedit virtutem. Ergo ipsam auferre non potest; et
<lb/>sic idem quod prius.
<lb/>3. Praeterea, Philosophus: «Idem sine tristitia quam cum tristitia
<lb/>magis eligendum est». Sed Christus, cum fuerit sapientissimus, optime scivit
<lb/>eligere. Ergo non elegit aliquid pati cum tristitia.
<lb/>SED CONTRA, Matth. 26, 38: «Tristis est anima mea usque ad mortem».
<lb/>Praeterea, fletus est signum tristitiae. Sed Christus flevit: Ioan. 11. Ergo ipse
<lb/>fuit tristis.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod in Christo non fuerit ira. Ira enim vitium est. Sed in
<lb/>Christo nullum fuit vitium, sed summa mansuetudo; Matth. 11, 29: «Discite a
<lb/>me, quia mitis sum et humilis corde». Ergo in Christo non fuit ira.
<lb/>2. Praeterea, sicut Gregorius dicit, ira per vitium excaecat oculum
<lb/>mentis, ira per zelum turbat. Sed in Christo oculus mentis neque excaecatus
<lb/>neque perturbatus fuit. Ergo in Christo non fuit ira.
<lb/>3. Praeterea, secundum Philosophum, et Damascenum, ira est appetitus
<lb/>vindictae. Sed Christus non fecit aliquid ad vindictam. Ergo in Christo non
<lb/>fuit ira.
<lb/>SED CONTRA, in Christo fuit ira per zelum, ut patet Ioan. 2. Ergo in eo fuit ira.
<lb/>Praeterea, nulla virtus defuit Christo, nec aliqua virtutis perfectio. Sed de perfectione
<lb/>aliquarum virtutum est ira, sicut fortitudinis, ut dicitur in 3 Eth..
<lb/>Ergo in Christo fuit ira.
<pb n="vol. 5, p. 810"/>
<lb/><hi rend="bold">Quaestiuncula III</hi>
<lb/>1. Ulterius. VIDETUR quod in Christo non fuerit timor. Timor enim maxime
<lb/>opponitur fortitudini. Sed in Christo fuit perfectissima fortitudo. Ergo in ipso
<lb/>non fuit aliquis timor.
<lb/>2. Praeterea, Augustinus dicit, quod signum perfectionis
<lb/>est absque timore esse. Sed Christus fuit perfectissimus. Ergo in eo non
<lb/>fuit passio timoris.
<lb/>3. Praeterea, si dicatur, quod timor inerat ei secundum sensualitatem; contra.
<lb/>Timor est de futuro malo. Sed sensualitas in Christo non poterat futurum comprehendere.
<lb/>Ergo in Christo non poterat esse timor, sed tantum dolor de
<lb/>praesenti.
<lb/>SED CONTRA, Marc. 14: «Coepit Iesus pavere et taedere». Ergo etc..
<lb/>Praeterea, eiusdem est dolor et timor. Sed in Christo fuit verus dolor. Ergo et
<lb/>verus timor.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum, ad primam quaestionem, quod hic quaeritur de tristitia
<lb/>secundum quod est passio animalis in parte sensitiva; et ideo dicendum, quod
<lb/>quia Christus voluntarie assumpsit naturam nostram, ut per eam nos redimeret,
<lb/>ideo talem assumpsit qualem oportuit esse ad finem redemptionis nostrae; unde
<lb/>quamvis in aliis beatis per quamdam redundantiam ex glorificatione superiorum
<lb/>virium glorificentur etiam inferiores, et ex gloria animae descendat gloria
<lb/>corporis; tamen in Christo non fuit sic: quia gloria eius quae inerat ei secundum
<lb/>fruitionem Dei, non impediebat passibilitatem animae eius, secundum
<lb/>quod erat pars humanae naturae: et similiter laetitia quae inerat in superiori
<lb/>parte per fruitionem, non redundabat in inferiores; et ideo cum accidebat aliquid
<lb/>contrarium delectationi inferiorum partium, erat de eo tristitia; sed tamen
<lb/>aliter in ipso et in nobis: quia in nobis inferiores vires non sunt perfecte subiectae
<lb/>rationi; et ideo quandoque praeter ordinem rationis insurgunt in nobis passiones
<lb/>tristitiae, quas quidem virtus refrenat in virtuosis, sed in aliis etiam
<lb/>rationi praevalent: sed in Christo nunquam surgebat motus tristitiae nisi secundum
<lb/>dictamen superioris rationis, quando scilicet dictabat ratio quod sensualitas
<lb/>tristaretur secundum convenientiam naturae suae; et ideo non fuit in eo tristitia
<lb/>rationem pervertens, nec fuit necessaria, sed voluntaria quodammodo.
<pb n="vol. 5, p. 812"/>
<lb/>AD OBIECTA
<lb/>Ad primum ergo dicendum, quod per illam auctoritatem Isaiae excluditur a
<lb/>Christo tristitia rationem impediens.
<lb/>Ad secundum dicendum, quod perturbari dicitur ex toto turbari; et hoc est quando
<lb/>turbatio inferioris partis ad superiorem pervenit, ut eius ordo turbetur: et hoc
<lb/>non est in aliquo sapiente, nec in Christo fuit; et sic concludunt rationes Senecae.
<lb/>Ad tertium dicendum, quod omnis tristitia, ut dicitur in 7 Ethic., inquantum
<lb/>in se est, fugienda est, inquantum huiusmodi: potest tamen eligi tristitia inquantum
<lb/>ad aliquod bonum ordinat, sicut tristitia poenitentis ad salutem; et ita etiam
<lb/>Christus elegit tristitiam, inquantum utilis erat ad redemptionem humani generis.
<lb/><hi rend="bold">Solutio II</hi>
<lb/>Ad secundam quaestionem dicendum, quod ira tripliciter dicitur. Quandoque
<lb/>enim ira ponitur pro habitu vel actu vitii, quod opponitur mansuetudini, quod
<lb/>irascibilitas dicitur: quod contingit ex hoc quod virtus, ut in 2 Ethic.
<lb/>Dicitur, quandoque magis opponitur uni extremorum, sicut mansuetudo superfluitati
<lb/>irae, magis quam diminutioni; et ideo oppositum vitium nominatur ira:
<lb/>et sic ira non fuit in Christo.
<lb/>Alio modo dicitur ira voluntas vindicandi aliquod malefactum; et sic ira non est
<lb/>passio, proprie loquendo, nec est in irascibili, sed in voluntate: et sic ira est in
<lb/>Deo et beatis, et in Christo fuit.
<lb/>Tertio modo dicitur ira proprie quaedam passio vis irascibilis, quae contingit
<lb/>ex hoc quod vis irascibilis tendit ad destructionem alicuius quod apprehenditur
<lb/>contrarium volito vel desiderato: et si quidem sit ex ordine rationis insurgens,
<lb/>vel ordinata ratione, sic dicitur ira per zelum, et sic fuit in Christo; si autem sit
<lb/>inordinata, sic erit ira per vitium, quae in Christo nullo modo fuit.
<lb/>AD OBIECTA
<lb/>Ad primum ergo dicendum, quod ratio illa procedit de ira secundum primum
<lb/>modum dicendi: sic enim opponitur mansuetudini: secundum autem quod est
<lb/>passio, non opponitur, sed est materia eius circa quam, quia etiam mitis irascitur
<lb/>quando oportet.
<lb/>Ad secundum dicendum, quod sicut in Christo delectatio superioris partis non
<lb/>tollebat tristitiam sensitivae partis; ita etiam et ira sensitivae partis non impediebat
<lb/>in aliquo usum rationis: quia quando Divinitas permittebat unicuique
<lb/>partium humanitatis Christi agere quae sunt ei propria, ut dicit Damascenus,
<lb/>una pars aliam non impediebat, sicut in nobis accidit
<lb/>quod una pars impedit aliam.
<lb/>Ad tertium dicendum, quod ira inordinata consistit in vindicta; sed ira ordinata
<lb/>vindictam ad iustitiam ordinat, ut scilicet vindictam non quaerat, sed iustitiam;
<lb/>et tantum puniat, quantum iustitiae ordo permittit.
<pb n="vol. 5, p. 814"/>
<lb/><hi rend="bold">Solutio III</hi>
<lb/>Ad tertiam quaestionem dicendum, quod timor etiam multipliciter dicitur. Uno
<lb/>modo nominat habitum vel doni vel vitii quod opponitur fortitudini, et dicitur
<lb/>timiditas: et sic habitus doni fuit in Christo, non autem habitus
<lb/>vitii. Alio modo sumitur pro actu vel vitii vel doni; et sic similiter dicendum ut
<lb/>prius. Alio modo dicitur quaedam passio in irascibili, quae consurgit ex hoc
<lb/>quod appetitus sensitivus refugit aliquod nocivum apprehensum; et sic loquimur
<lb/>hic de timore. Unde dicendum, quod hoc modo fuit timor in Christo per
<lb/>eumdem modum sicut et de tristitia et ira dictum est, inquantum scilicet ex dictamine
<lb/>rationis et Deitatis adiunctae, appetitus sensibilis refugiebat ea quae
<lb/>sunt sibi contraria.
<lb/>AD OBIECTA
<lb/>Ad primum ergo dicendum, quod ratio illa procedit de timore secundum quod
<lb/>est vitium, quia passio timoris est materia circa quam est fortitudo.
<lb/>Ad secundum dicendum, quod omnis timor ex aliqua imperfectione est: quia ex
<lb/>imperfectione est quod aliquid ab aliquo laedi possit. Christus autem quamvis
<lb/>fuerit secundum animam perfectissimus, tamen laedi poterat ex parte corporis;
<lb/>et ideo ex parte ista patiebatur imperfectionem, et timere poterat.
<lb/>Ad tertium dicendum, quod in homine appetitus sensibilis movetur ex imaginationis
<lb/>sive aestimationis apprehensione immediate; sed mediate etiam ex
<lb/>apprehensione rationis, inquantum eius conceptio in imaginatione imprimitur;
<lb/>et ideo quando ratio in Christo praevidebat laesionem corporis, fiebat species
<lb/>laesivi in imaginatione, et appetitus sensibilis ad timorem movebatur.
<lb/>ARTICULUS 3
<lb/><hi rend="bold">Utrum in Christo fuerit verus dolor in sensu</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod in Christo non fuerit verus dolor in sensu. Quantumcumque
<lb/>enim est vis resistens laesivo, tantum dolor diminuitur ex laesione proveniens.
<lb/>Sed in Christo fuit infinita vis ad resistendum laesivo, scilicet virtus Divinitatis.
<lb/>Ergo in eo dolor esse non poterat.
<lb/>2. Praeterea, dolor non est de re voluntaria. Sed Christus voluntarie passionem
<lb/>sustinuit. Ergo in eo dolor passionis non fuit.
<lb/>3. Praeterea, Christus magis perfecte videbat Deum quam Paulus. Sed Paulus
<lb/>in raptu propter visionem Dei non sentiebat ea quae in corpore gerebantur.
<lb/>Ergo nec Christus dolorem habebat ex corporis laesione.
<pb n="vol. 5, p. 816"/>
<lb/>SED CONTRA, Isa. 53, 4: «Vere dolores nostros ipse tulit».
<lb/>Praeterea, ad veritatem doloris non requiritur nisi laesio et sensus. Sed corpus
<lb/>Christi laesum fuit, et sensum laesionis habuit. Ergo fuit in eo verus dolor.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod dolor usque ad superiorem rationem non pervenerit.
<lb/>Iudicare enim de dolore non est pati dolorem. Sed in sanctis est tantum iudicium
<lb/>de doloribus secundum rationem, ut patet per Dionysium in epistola ad
<lb/>Ioannem Evangelistam. Cum ergo Christus in sanctitate perfectus fuerit, ipse
<lb/>secundum superiorem partem rationis dolorem non habuit.
<lb/>2. Praeterea, secundum Philosophum, intellectus nullius
<lb/>partis corporis est actus. Sed dolor passionis non est in anima nisi ex coniunctione
<lb/>ad corpus. Ergo in parte intellectiva non fuit dolor passionis.
<lb/>3. Praeterea, secundum Philosophum, delectationi quae est secundum
<lb/>intellectum, non est aliquid contrarium. Sed dolor est contrarius delectationi.
<lb/>Ergo non est in parte intellectiva.
<lb/>4. Praeterea, tunc anima perturbatur, quando usque ad rationem pervenit passio.
<lb/>Sed in Christo nulla fuit perturbatio. Ergo dolor non pervenit usque ad
<lb/>rationem.
<lb/>5. Praeterea, impossibile est eidem secundum idem contraria inesse. Sed dolor
<lb/>est delectationi contrarius. Ergo impossibile est quod secundum superiorem
<lb/>partem, qua gaudebat de Dei visione, doleret.
<lb/>SED CONTRA, maior est colligatio potentiarum animae ad invicem quam membrorum.
<lb/>Sed uno membro patiente alia compatiuntur; 1 Corinth. 12. Ergo una
<lb/>potentia animae patiente, multo fortius aliae compatiuntur.
<lb/>Praeterea, maior est affinitas potentiarum animae ad essentiam quam animae
<lb/>ad corpus. Sed anima secundum essentiam suam compatitur patienti corpori.
<lb/>Ergo et omnes potentiae patiuntur simul cum essentia.
<lb/>Praeterea, in Psalm. 87, 4: «Repleta est malis anima mea», dicit Glossa exponens
<lb/>de Christo: «Idest doloribus». Ergo secundum omnes partes animae dolor
<lb/>inerat.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod dolor Christi non fuerit maior omnibus doloribus.
<lb/>Quia quanto poena est acerbior et diuturnior, tanto poena ex dolore resultans
<lb/>est maior. Sed aliqui sancti diuturniorem et acerbiorem poenam perpessi sunt,
<lb/>sicut patet de Laurentio et Vincentio. Ergo Christi dolor non fuit maximus.
<lb/>2. Praeterea, in aliis sanctis dolor mitigabatur ex contemplatione divina et
<lb/>amore, sicut de Stephano cantatur: «Lapides torrentis illi dulces
<lb/>fuerunt». Sed in Christo fuit maxima caritas, et perfecta Dei contemplatio. Ergo
<lb/>dolor eius maxime mitigabatur; et ita fuit minimus.
<pb n="vol. 5, p. 818"/>
<lb/>3. Praeterea, innocentia patientis minuit dolorem poenae; unde pueri qui sunt
<lb/>in limbo, non affliguntur de carentia visionis divinae, quia eis redditur non pro
<lb/>culpa quam ipsi commiserunt. Sed Christus sine culpa passus est. Ergo videtur
<lb/>quod dolor suus fuit mitissimus.
<lb/>4. Praeterea, quanto maior est recompensatio de bono amisso, tanto levius
<lb/>damnum amissionis portatur. Sed Christus habebat recompensationem maximam
<lb/>de amissione corporalis vitae per passionem, scilicet salutem humani
<lb/>generis. Ergo dolor ille fuit minimus.
<lb/>5. Praeterea, quanto est pretiosius quod amittitur, tanto est maior dolor de
<lb/>amissione. Sed Deus, quem homo per peccatum amittit, est dignior quam vita
<lb/>corporalis Christi. Ergo dolor qui est de amissione Dei, est maior quam dolor
<lb/>Christi de amissione vitae corporalis.
<lb/>6. Praeterea, quanto aliquid est magis dispositum ad patiendum, tanto minus
<lb/>dolet de passione. Sed Christi corpus magis fuit dispositum ad patiendum quam
<lb/>corpus Adae. Ergo Adam magis doluisset, dato quod laesus fuisset.
<lb/>7. Praeterea, quanto natura est perceptibilior, tanto est maior dolor. Sed natura
<lb/>animae perceptibilior est quam natura cuiuslibet corporis. Ergo dolor animae
<lb/>de passione inferni, quam in seipsa patitur ab igne, est maior quam dolor
<lb/>Christi.
<lb/>SED CONTRA, Thren. 1, 12: «O vos omnes qui transitis per viam, attendite et
<lb/>videte si est dolor sicut dolor meus»; quasi diceret, non. Ergo dolor suus fuit
<lb/>maximus omnium dolorum.
<lb/>Praeterea, Christus fuit optime complexionatus; quod patet ex hoc quia habuit
<lb/>nobilissimam animam, cui respondet aequalitas complexionis in corpore. Sed
<lb/>quanto homo habet meliorem complexionem in corpore, tanto magis sentit laesiones
<lb/>corporis, quia habet meliorem tactum. Cum igitur dolor sit sensus laesionis,
<lb/>videtur quod in Christo fuerit maximus dolor.
<lb/>Praeterea, virtuosi hominis est suam vitam diligere; unde et peccatores seipsos
<lb/>odiunt intantum quod seipsos interficiunt, ut probat Philosophus in 9 Ethic..
<lb/>Sed Christus fuit virtuosissimus. Ergo maxime suam vitam dilexit: ergo dolor
<lb/>de amissione vitae suae fuit maximus.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod sicut delectatio sensibilis
<lb/>causatur ex coniunctione convenientis secundum sensum; ita dolor sensibilis
<lb/>causatur ex coniunctione eius quod non est conveniens sensui. Sed inter omnes
<lb/>alios sensus solus tactus est discretivus eorum ex quibus consistit temperamentum
<lb/>corporis: unde quod est conveniens secundum tactum, est conveniens ipsi
<lb/>temperamento corporis; et propter hoc completa delectatio sensibilis est in sola
<pb n="vol. 5, p. 820"/>
<lb/>perceptione tactus; et similiter illud quod est inconveniens tactui, est contrarium
<lb/>temperamento corporis: et ideo dicit Philosophus in 3 de Anima,
<lb/>quod corrumpentia tactum corrumpunt animal, non autem corrumpentia
<lb/>auditum, nisi simul contingat ex accidenti et tactum corrumpi; et ideo in solo
<lb/>tactu est dolor, qui accidit ex laesione temperamenti ipsius corporis. Unde cum
<lb/>in corpore Christi fuerit vera laesio, quia fuit divisio continui per clavos, et fuerit
<lb/>ibi verus tactus; de necessitate oportet dicere, quod fuerit ibi verus dolor.
<lb/>Qualiter autem exponenda sint verba Hilarii, in fine dicetur.
<lb/>AD OBIECTA
<lb/>Ad primum ergo dicendum, quod quamvis in corpore Christi esset vis Deitatis,
<lb/>infinitam ad resistendum potestatem habens; non tamen resistebat, sed dimittebat
<lb/>carnem pati quidquid proprium, ut dicit Damascenus: et ideo fuit ibi laesio,
<lb/>et per consequens dolor.
<lb/>Ad secundum dicendum, quod voluntas rationis non excludit dolorem sensus;
<lb/>sicut aliquis vult secundum rationem comburi, ut sanetur, sed tamen in combustione
<lb/>dolorem sensibilem experitur; ita et fuit in Christo.
<lb/>Ad tertium dicendum, quod non potest esse tanta vis contemplationis quod
<lb/>dolorem sensibilem ex laesione corporis tollat, si corpus laedatur, nisi per eam
<lb/>abstrahantur vires inferiores omnino a suis actibus, per modum quo una potentia
<lb/>intense operans abstrahit aliam a suo actu: et hoc modo accidit in raptu
<lb/>Pauli. Sed in Christo una vis non tollebat aliam a suo actu, nisi secundum quod
<lb/>ratio et Deitas coniuncta ordinabat: et ideo perfectio contemplationis dolorem
<lb/>sensibilem non tollebat.
<lb/><hi rend="bold">Solutio II</hi>
<lb/>Ad secundam quaestionem dicendum, quod in dolore et tristitia duo inveniuntur;
<lb/>scilicet contrarietas contristantis et dolorem inferentis ad contristatum et
<lb/>dolentem et perceptio eius: et quantum ad haec duo tripliciter differunt. Primo
<lb/>quantum ad contrarietatem: quae quidem in dolore attenditur quantum ad
<lb/>ipsam naturam dolentis, quae per laesivum corrumpitur; sed in tristitia quantum
<lb/>ad repugnantiam appetitus ad aliquid quod quis odit. Secundo quantum ad
<lb/>perceptionem: quae quidem in dolore semper est secundum sensum tactus, ut
<lb/>dictum est, in tristitia autem secundum apprehensivam interiorem. Tertio quantum
<lb/>ad ordinem istorum duorum: quia dolor incipit in laesione, et terminatur in
<lb/>perceptione sensus, ibi enim completur ratio doloris; sed ratio tristitiae incipit
<lb/>in apprehensione, et terminatur in affectione; unde dolor est in sensu sicut in
<lb/>subiecto, sed tristitia in appetitu. Ex quo patet quod tristitia est passio animalis,
<lb/>sed dolor est magis passio corporalis.
<pb n="vol. 5, p. 822"/>
<lb/>Quandoque tamen tristitia, large loquendo, dolor dicitur; unde Augustinus
<lb/>distinguit dolorem animae secundum se, qui proprie dicitur
<lb/>tristitia, et dolorem animae per corpus, qui proprie dicitur dolor. Loquendo igitur
<lb/>de dolore proprie dicto, sic quantum ad laesionem, quae est materiale in
<lb/>ipso, se extendit in Christo ad omnes potentias animae, secundum quod in
<lb/>essentia animae radicantur, ad quam etiam laesio corporis pervenit, secundum
<lb/>quod est eius forma; sed quantum ad perceptionem laesionis, quae est formale
<lb/>in dolore, sic consistit in solo tactu, cuius est solus percipere laesivum inquantum
<lb/>laedit, scilicet inquantum corporaliter coniungitur. Loquendo autem de
<lb/>dolore secundum quod large etiam tristitia dolor dicitur, sicut ex dictis patet,
<lb/>tristitia non potest esse in ratione sicut in subiecto, sed solum sicut in ostendente
<lb/>id quod est voluntati repugnans; nisi ratio accipiatur prout comprehendit vim
<lb/>apprehensivam et affectivam, in qua est tristitia sicut in subiecto, quamvis non
<lb/>tristitia quae est passio, quae solum est in sensitiva parte, ut prius dictum est.
<lb/>Nulla autem virtus apprehensiva ostendit nisi suum obiectum. Obiectum autem
<lb/>superioris rationis sunt bona aeterna, ex quibus nihil erat contrarium voluntati
<lb/>Christi; unde in ratione superiori, secundum quod ad obiectum suum comparatur,
<lb/>non poterat esse tristitia in Christo; poterat autem esse quantum ad rationem
<lb/>inferiorem, cuius obiectum sunt res temporales; in quibus aliquid contrarium
<lb/>voluntati eius aliquo modo accidere poterat, ut infra, dist. 17, qu. 1, art. 2,
<lb/>quaestiuncul. 2, patebit. Sic ipsa laesio erat contra aliquam voluntatem Christi,
<lb/>qua naturaliter mortem refutabat, et similiter etiam mala humani generis ei
<lb/>displicebant; unde in ratione inferiori poterat esse tristitia etiam secundum
<lb/>quod ad obiecta sua comparatur. Et quia unaquaeque potentia ad naturam pertinet
<lb/>secundum quod in essentia animae radicatur, quae est essentialis pars
<lb/>naturae totius, rationem autem potentiae habet secundum comparationem ad
<lb/>obiecta; ideo dicitur a quibusdam, quod passio doloris perveniebat usque ad
<lb/>rationem superiorem, inquantum est natura, secundum quod laesio corporis ad
<lb/>essentiam animae perveniebat; et ulterius ad omnes potentias, secundum quod
<lb/>in essentia animae radicantur: non autem perveniebat ad eam inquantum est
<lb/>ratio: quia secundum quod ad obiectum suum comparatur, nullum detrimentum
<lb/>ex passione corporis sentiebat, cum in contemplatione divinorum non impediretur.
<lb/>Et hoc etiam quidam aliis verbis dicunt, scilicet quod patiebatur ut est natura
<lb/>corporis, non autem ut est principium humanorum actuum; et sic etiam
<lb/>dicunt quod inferior ratio compatiebatur et ut est natura, et ut est ratio.
<lb/>Quamvis etiam aliter possit intelligi distinctio qua distinguitur ratio ut natura
<lb/>et ut ratio: quia ratio ut natura dicitur secundum quod iudicat de eo quod est
<lb/>secundum se bonum vel malum, naturae conveniens vel noxium; ratio autem ut
<lb/>ratio, secundum quod iudicat de eo quod est bonum vel malum in ordine ad
<lb/>alterum. Contingit enim quandoque aliquid in se consideratum, esse naturae
<lb/>noxium, quod tamen in ordine ad finem aliquem eligendum est, sicut ustionem
<pb n="vol. 5, p. 824"/>
<lb/>quae est propter sanitatem. Et sic etiam mors Christi erat quidem in se mala,
<lb/>inquantum erat nocumentum naturae; in ordine autem ad finem redemptionis
<lb/>humani generis, erat optima: et sic etiam ratio inferior ut ratio non tristabatur
<lb/>de morte, sed solum ut natura: et sic dicta distinctio erit de ratione secundum
<lb/>quod comparatur ad obiectum.
<lb/>AD OBIECTA
<lb/>Ad primum ergo dicendum, quod intentio Dionysii fuit dicere, quod sancti nullo
<lb/>modo quantum ad rationem moventur a rectitudine rationis, quod omnium virtuosorum
<lb/>est; et etiam a tranquillitate mentis, quod perfectorum est; et ideo
<lb/>dicit eos quantum ad rationem non pati, non quin experientia doloris aliquo
<lb/>modo usque ad rationem perveniat; et hanc experientiam iudicium de passionibus
<lb/>nominat.
<lb/>Ad secundum dicendum, quod intellectus dupliciter potest considerari. Vel ut
<lb/>est potentia quaedam; et sic potentia determinatur ad actum: quia cum operatio
<lb/>intellectus non exerceatur mediante aliquo organo corporali, dicitur, quod
<lb/>intellectus non est actus alicuius partis corporis. Vel potest considerari inquantum
<lb/>haec potentia radicatur in essentia animae; et sic, cum anima secundum
<lb/>suam essentiam sit forma corporis; et intellectus et omnes aliae vires sunt actus
<lb/>corporis, et per accidens ad passionem corporis patiuntur dupliciter, tum ex
<lb/>ordine rationis ad essentiam, tum ex ordine intellectus ad alias potentias quae
<lb/>operantur per organum corporale, ex quarum impedimento accidit impedimentum
<lb/>in operatione intellectus, sicut in phreneticis patet.
<lb/>Ad tertium dicendum, quod delectatio intellectus dicitur dupliciter. Uno modo
<lb/>ita quod sit intellectus quantum ad subiectum et quantum ad obiectum; et haec
<lb/>est illa delectatio qua intellectus delectatur in hoc quod intelligi. Et quia utrumque
<lb/>contrariorum intelligitur secundum quod est intelligibile et perfectio intellectus,
<lb/>nec aliquam laesionem intellectui afferre potest, sicut in sensu accidit;
<lb/>ideo tali delectationi non est tristitia contraria. Alio modo delectatio intellectus
<lb/>dicitur quantum ad subiectum, sed non quantum ad obiectum: quia non delectatur
<lb/>per hoc quod intelligit, sed de aliquo delectabili apprehenso, quando scilicet
<lb/>intellectiva pars delectatur de aliquo quod in ipsis rebus accidit consonum
<lb/>voluntati; et sic haec delectatio non est de uno contrariorum secundum quod
<lb/>est in anima, secundum quod non habet contrarium, quia intentiones contrariorum
<lb/>in anima non sunt contrariae, cum sint simul; sed secundum quod est in re,
<lb/>secundum quod habet contrarietatem; unde et tali delectationi rationis potest
<lb/>esse tristitia contraria in parte intellectiva existens, sicut est in Daemonibus, et
<lb/>animabus damnatorum.
<lb/>Ad quartum dicendum quod homo dicitur perturbari, quando pervenit passio
<lb/>usque ad rationem, immutans ipsam a sui aequabilitate; non autem quando
<lb/>pervenit experientia doloris vel passionis ad rationem.
<pb n="vol. 5, p. 826"/>
<lb/>Ad quintum dicendum, quod fruitio Deitatis, et gaudium consequens, erat in
<lb/>superiori parte rationis in ordine ad suum obiectum; dolor autem non perveniebat
<lb/>ad superiorem rationem, ut dictum est, nisi secundum quod fundatur in
<lb/>essentia animae; sed in ratione inferiori et in sensualitate et in sensu erat tristitia
<lb/>et dolor, etiam secundum comparationem ad obiecta, inquantum secundum
<lb/>has potentias dolebat de poena corporis, et aliis huiusmodi: qui tamen dolor
<lb/>erat quodammodo materia gaudii fruitionis, inquantum gaudium illud se extendebat
<lb/>ad omnia illa quae apprehenduntur ut Deo placita. Et sic patet quod
<lb/>dolor qui erat in anima Christi, nullo modo gaudium fruitionis impediebat,
<lb/>neque per modum contrarietatis, neque per modum redundantiae. Tristitia enim
<lb/>contrarium gaudium impedit, sicut quodlibet contrarium impeditur a suo contrario:
<lb/>tristitia autem quae erat in anima Christi, nullo modo gaudio fruitionis
<lb/>contraria erat: quod patet ex tribus. Primo, quia non inerat eidem secundum
<lb/>idem, sed vel in diversis potentiis erat, vel in eadem secundum diversam operationem;
<lb/>secundo, quia non erat de eodem; tertio, quia unum erat materia alterius,
<lb/>sicut accidit in poenitente qui dolet, et de dolore gaudet. Sed ulterius
<lb/>omnis tristitia, secundum Philosophum in 7 Ethic., impedit omnem delectationem
<lb/>per quamdam redundantiam, secundum quod nocumentum unius potentiae
<lb/>redundat in aliam. Talis autem redundantia, ut dictum est, non fuit in Christo,
<lb/>nisi quando ipse volebat; unde gaudium quod erat in superiori ratione per
<lb/>comparationem ad obiectum, non redundabat in vires inferiores, ut ab eis dolor
<lb/>et tristitia tollerentur; neque ulterius in corpus, ut a laesione immune esset, nec
<lb/>per consequens in animam nec in potentias secundum quod in essentia animae
<lb/>radicantur, prout laesio corporis ad essentiam animae et ad potentias in ea
<lb/>radicatas pertingit.
<lb/><hi rend="bold">Solutio III</hi>
<lb/>Ad tertiam quaestionem dicendum, quod magnitudo doloris sensibilis Christi
<lb/>potest considerari ex tribus. Primo ex ipsa natura passionis; et sic habuit
<lb/>magnam acerbitatem: tum ex complexione patientis, quae erat temperatissima;
<lb/>unde habebat optimum tactum, et per consequens erat in eo vehemens sensus
<lb/>laesionis (bonitas enim tactus attestatur etiam bonitati complexionis et bonitati
<lb/>mentis, ut dicitur in 2 de Anima, text. 94): tum ex genere poenae, quia in locis
<lb/>maxime sensibilibus fuit laesus, scilicet in manibus et pedibus: tum etiam ex
<lb/>multitudine passionum, quia per totum corpus laesionem sustinuit.
<lb/>Secundo ex puritate doloris: quia in aliis patientibus mitigatur dolor sensibilis
<lb/>ex influxu superiorum virium in inferiores, propter contemplationem quae
<lb/>abstrahit inferiores vires aliqualiter a suis actibus, vel etiam propter complacentiam
<lb/>voluntatis ex amore eius propter quod patitur. In Christo autem non
<lb/>fuit talis habitudo potentiarum ad invicem, ut dictum est; immo unicuique permittebatur
<lb/>agere quae propria sibi erant, ut dicit Damascenus; et ideo dolor
<lb/>suus fuit absque omni admixtione alicuius mitigantis.
<pb n="vol. 5, p. 828"/>
<lb/>Tertio ex voluntate patientis: quia enim voluntarie patiebatur, ut satisfaceret
<lb/>pro peccato totius humani generis, ideo dolorem excedentem omnes alios dolores
<lb/>assumpsit. Similiter etiam dolor animalis, qui tristitia dicitur, qui erat in
<lb/>appetitu sensitivo, vel in ratione ut natura, ex his duobus ultimis habebat
<lb/>magnitudinem; et tertio ex turpitudine mortis, et ex dilectione vitae corporalis
<lb/>quae optima erat; et ex magnitudine eorum qui eum laedebant; et ex defectibus
<lb/>humani generis, quibus ex maxima caritate compatiebatur.
<lb/>AD OBIECTA
<lb/>Ad primum ergo dicendum, quod potest inveniri passio alicuius sancti quae fuerit
<lb/>magis dolorosa quantum ad aliquid, vel quantum ad diuturnitatem, vel aliquid
<lb/>huiusmodi; sed non simpliciter, omnibus pensatis.
<lb/>Ad secundum dicendum, quod in Christo non refundebatur gaudium contemplationis
<lb/>in sensum, sicut in aliis accidit, ut dictum est.
<lb/>Ad tertium dicendum, quod innocentia patientis minuit quidem dolorem secundum
<lb/>numerum, quia non dolet de tot, sicut peccator, qui dolet de poena et de
<lb/>laesa conscientia; sed addit dolorem quantum ad intensionem poenae, per se
<lb/>loquendo, et inquantum apprehendit eam ut magis indebitam. Sed pueri non
<lb/>affliguntur de carentia divinae visionis, quia non est carentia alicuius eis proportionati,
<lb/>ut in 2 lib., dist. 33, qu. 2, art. 2, dictum est, cum gratiam non
<lb/>habeant, nec ex eis fuit quod non habuerunt.
<lb/>Ad quartum dicendum, quod recompensatio facit gaudium in ratione ut ratio
<lb/>considerata, quae apprehendit hoc malum in ordine ad aliud bonum; et inquantum
<lb/>gaudium eius refunditur in alias vires, secundum hoc mitigatur dolor aliarum
<lb/>virium. In Christo autem hoc non fuit; et ideo non sequitur.
<lb/>Ad quintum dicendum, quod sicut gaudium comprehensoris superat omne gaudium
<lb/>viatoris; ita dolor vel tristitia damnati superat omnem dolorem viatoris;
<lb/>unde cum Christus non assumpserit nisi dolorem viatoris, dolor damnati, sive
<lb/>quem habet quantum ad poenam damni, sive quem habet quantum ad poenam
<lb/>sensus, est maior quam fuerit dolor Christi: quia ille dolor facit damnatum
<lb/>miserum, quod absit ut de Christo dicatur. Sed dolor quem habet aliquis viator
<lb/>de peccato, non est tantus, quantus est dolor Christi: tum quia mitigatur ex spe
<lb/>veniae, tum quia non est tanta perceptibilitas dolentis, quamvis sit maius
<lb/>bonum amissum.
<lb/>Ad sextum dicendum, quod quamvis in Christo fuerit maior dispositio ad
<lb/>patiendum quam in Adam fuisset, tamen in eo etiam fuit maior sensus laesionis
<lb/>quam in Adam fuisset, et ideo maior dolor.
<lb/>Ad septimum dicendum sicut ad quintum.
<pb n="vol. 5, p. 830"/>
<lb/><hi rend="bold">EXPOSITIO TEXTUS</hi>
<lb/>«Non sentit corpus, sed anima». Contra. Sentire est coniuncti, secundum
<lb/>Philosophum. Ergo neque corporis neque animae,
<lb/>sed omnis [sed communis]. Dicendum, quod eorum quae sunt
<lb/>coniuncti, quaedam insunt toti ratione animae, ut sentire, et huiusmodi; et haec
<lb/>attribuuntur animae eo modo loquendi quo dicitur calor calefacere, quia est
<lb/>principium calefaciendi: quaedam autem insunt toti ratione corporis, ut dormire,
<lb/>et huiusmodi; et haec attribuuntur corpori, et non animae.
<lb/>«Quaedam autem non per corpus, immo etiam sine corpore sentit». Contra.
<lb/>In 1 de Anima dicitur: «Destructo corpore, anima non reminiscitur
<lb/>neque amat»; et est similis ratio de illis quae hic inducuntur. Dicendum, quod
<lb/>amor, timor, et huiusmodi, omnia aequivoce sumuntur: quandoque enim nominant
<lb/>passionem proprie dictam; et sic sunt in parte sensitiva; et ideo non possunt
<lb/>esse sine corpore: quandoque autem sumuntur pro actu voluntatis aliquid
<lb/>eligentis vel repudiantis; et sic possunt esse sine corpore sicut et voluntas.
<lb/>«Suscepit nostram vetustatem»; contra. Simile non consumit suum simile. Ergo
<lb/>vetustas vetustatem consumere non potuit. Dicendum, quod duplex vetustas
<lb/>est; scilicet culpae, et poenae, quae ad veterem hominem pertinent. Vetustas
<lb/>ergo poenae non opponitur novitati gratiae, immo materialiter se habet ad
<lb/>ipsam, inquantum meritum consistit in poena decenter tolerata; et ita vetustas
<lb/>poenae cum novitate gratiae, opponitur vetustati culpae, et delet eam, et per
<lb/>consequens vetustatem poenae quae ex vetustate culpae causatur consumet in
<lb/>statu gloriae; propter hoc simplex vetustas potuit delere duplam, quod dupla
<lb/>vetustas non potuisset, quia non habuisset novitatem adiunctam.
<lb/>«Non enim assumpsit ignorantiam». Contra. Damascenus:
<lb/>«Naturam ignorantem et servilem accepit».
<lb/>Praeterea, Leo Papa in serm. 4 Epiphan.: «Adoraverunt infantem in nullo ab
<lb/>aliis pueris segregatum». Ergo ignorantem sicut alii.
<lb/>Dicendum ad primum, quod ipsemet Damascenus seipsum exponit: dicit enim
<lb/>naturam assumptam ignorantem, si secundum intellectum separetur assumptum
<lb/>ab assumente; idest, si consideretur illa natura assumpta quasi non fuisset
<lb/>assumpta: et tunc ignorans fuisset, sicut est in aliis hominibus.
<lb/>Ad secundum dicendum, quod intelligitur quantum ad corporalia, vel secundum
<lb/>apparentiam.
<lb/>«Numquid in eo essent defectus?» scilicet culpae: alias auctoritas non probaret
<lb/>intentionem Magistri.
<lb/>«Quos enim defectus habuit, vel ad ostensionem verae humanitatis... vel ad
<lb/>impletionem operis ad quod venerat... vel ab immortalitatis desperatione erigendam
<lb/>spem nostram... suscepit». Et videtur quod prima causa non valeat:
<lb/>quia vera humanitas potuit esse sine his defectibus, sicut fuit in primo statu, et
<lb/>erit in ultimo.
<pb n="vol. 5, p. 832"/>
<lb/>Item videtur quod nec secunda: quia opus redemptionis, ad quod venerat, per
<lb/>mortem implevit. Ergo non oportebat quod famem, sitim, et alia huiusmodi
<lb/>assumeret.
<lb/>Item videtur quod nec tertia: quia magis videtur desperationem salutis inducere
<lb/>infirmitas eius qui salvare venerat.
<lb/>Ad primum ergo dicendum, quod veritas humanitatis necessarium erat quod
<lb/>ostenderetur: quia exigebatur ad redemptionem quod esset Deus et homo: nec
<lb/>humanitas secundum statum primum et ultimum erat nobis nota, sed secundum
<lb/>statum secundum: et ideo oportuit quod assumeret defectus qui nobis insunt
<lb/>secundum istum statum.
<lb/>Ad secundum dicendum, quod alii defectus quos assumpsit, fundantur super
<lb/>eamdem causam, scilicet supra passibilitatem naturae: et ideo simul cum defectibus
<lb/>quibus opus redemptionis completum est illi assumpti fuerunt.
<lb/>Ad tertium dicendum, quod infirmitas carnis desperationem non inducit, propter
<lb/>Divinitatis virtutem adiunctam; sed magis spem erigit: quia sicut in ipso, ita
<lb/>et in nobis infirmitas tolletur.
<lb/>«Doles ergo, Domine Iesu, non tua, sed mea vulnera». Contra. Etiam sua vulnera
<lb/>doluit; ut dictum est.
<lb/>Item quaeritur, si sua et nostra vulnera doluit, quis fuerit maior dolor.
<lb/>Dicendum ad primum, quod ratio ut ratio, non dolebat de suis vulneribus propter
<lb/>bonum quod sequebatur: dolebat autem sensualitas, et ratio considerata ut
<lb/>natura.
<lb/>Ad secundum dicendum, quod non sunt unius rationis dolor corporalis passionis
<lb/>Christi, et dolor animalis, qui tristitia dicitur, secundum quem nostris defectibus
<lb/>compatiebatur; et ideo non sunt comparabiles. Si autem sumatur dolor passionis
<lb/>animalis, tunc dicendum, quod fuit maior dolor compassionis quam passionis:
<lb/>quia caritas qua de nostris malis dolebat, praeponderat aequalitati complexionis
<lb/>suae, qua dolebat de passione sua: et iterum pretiosior ei erat honor divinus,
<lb/>qui laedebatur culpis nostris, quantum ex nobis erat, quam sua vita corporalis:
<lb/>et etiam in huius signum illum dolorem sustinuit, ut istum tolleret.
<lb/>«Aut contristatur quis per passionem». Videtur quod in Christo non fuit propassio.
<lb/>Matth. 7, dicit Glossa, quod propassio est subitus motus cui non consentitur.
<lb/>Hoc autem est veniale peccatum.
<lb/>Item tristitia semper videtur esse passio, quia est in genere passionis.
<lb/>Item videtur quod nunquam sit passio, ut dicit Damascenus,
<lb/>sed passionis sensus.
<pb n="vol. 5, p. 834"/>
<lb/>Dicendum, quod passio importat immutationem patientis. Non autem dicitur
<lb/>aliquis immutari simpliciter, quando id quod est principale in ipso, permanet
<lb/>immutatum: et ideo simpliciter loquendo, quando ratio non immutatur a sui
<lb/>aequalitate, vel aequitate, non dicitur passio, sed propassio, quasi imperfecta
<lb/>passio: et hoc modo fuit in Christo.
<lb/>Et ideo dicendum ad primum, quod proprie loquendo, est immutatio inferioris
<lb/>partis tantum; et quando talis immutatio in nobis accidit, non praeordinatur a
<lb/>ratione: ideo Glossa secundum statum potentiarum in nobis loquens, dicit propassionem
<lb/>subitum motum. In Christo autem aliter fuit, ut ex dictis patet. Nec
<lb/>tamen est verum quod omnis subitus motus sensualitatis sit peccatum veniale;
<lb/>sed tunc tantum quando est tendens in illicitum, quod in Christo nullatenus fuit.
<lb/>Ad secundum dicendum, quod dicitur non esse passio, quia non est perfecta
<lb/>passio, quamvis sit de genere passionis; sicut ea quae parva sunt, quasi pro
<lb/>nihilo reputantur; sicut dicit Damascenus, quod proprie passio est, quando
<lb/>habet aliquam magnitudinem perceptibilem.
<lb/>Ad tertium dicendum, quod Damascenus loquitur de passionibus corporalibus,
<lb/>non animalibus.
<lb/>«Unigenitus Deus hominem verum secundum similitudinem nostri hominis non
<lb/>deficiens a se Deo assumpsit: in quo quamvis aut ictus incideret, aut vulnus
<lb/>descenderet, aut nodi concurrerent, aut suspensio elevaret, afferrent quidem
<lb/>haec impetum passionis, non tamen passionis dolorem inferrent».
<lb/>Verba haec Hilarii videntur a Christo dolorem passionis et timorem excludere:
<lb/>quae tripliciter solvuntur. Quidam enim dicunt, Hilarium hoc retractasse: et
<lb/>hoc dicebat Willelmus episcopus Parisiensis, quod viderat epistolam retractationis,
<lb/>et fuerat sibi scriptum a quodam qui eam legerat. Et hoc videtur probabile
<lb/>ex his auctoritatibus quas in littera Magister inducit: quarum una incipit,
<lb/>ibi: «Interroga quid sit»: alia est notula quae incipit ibi: «Cum haec passionum
<lb/>genera»; quibus expresse dicit, humanitatem Christi his infirmitatibus subiacuisse;
<lb/>quod tamen littera negat, ut videtur. Alii dicunt, quod loquitur de
<lb/>Christo quantum ad Deitatem; quia disputat contra illos in his verbis qui Dei
<lb/>Filium creaturam dicebant. Sed huic non consonant verba auctoritatis, quae
<lb/>faciunt mentionem de Christi carne. Solutio autem Magistri consistit in hoc
<lb/>quod simpliciter noluit removere a Christo dolorem, sed tria quae sunt circa
<lb/>dolorem. Primo dominium doloris; quod patet ex hoc quod dicit: «Quam igitur
<lb/>infirmitatem dominatam huius corporis credis, cuius tantam habuit natura virtutem?».
<lb/>Secundo meritum doloris, quod patet ex hoc quod dicit: «Non tamen
<lb/>vitiosa infirmitatis nostrae forma erat in corpore». Tertio necessitatem doloris;
<lb/>quod patet ex hoc quod dicit: «Videamus an ille ordo passionis infirmitatem in
<lb/>Domino doloris permittat intelligi». Et secundum hoc solvuntur tria difficilia
<lb/>quae in verbis eius videntur esse. Primum est quod dicit: «Poena in eo desaevit
<pb n="vol. 5, p. 836"/>
<lb/>sine sensu poenae»; et hoc nominat supra naturam passionis, quae scilicet sensum
<lb/>poenae infert, qui est dolor: quod non potest intelligi de sensu exteriori,
<lb/>quia sic poneretur corpus illud insensibile esse; sed oportet quod intelligatur
<lb/>quantum ad sensum rationis, qui non fuit immutatus per huiusmodi passiones a
<lb/>sua aequalitate: et propter hoc dicitur, quod poena in ipso dominium non
<lb/>habuit; vel etiam quod ipsum verbum non est affectum huiusmodi passionibus
<lb/>secundum secundam solutionem, ut videtur dicere in notula affixa. Aliud difficile
<lb/>est quod dicit: «Non habens naturam ad dolendum»; et hoc dicitur, quia non
<lb/>erat in natura illa ordo ad dolorem ex aliquo merito peccati, sicut est in nobis:
<lb/>et per hunc modum dixit supra, quod «dominici corporis ista est natura, ut
<lb/>feratur in undis»; hoc enim non est de natura corporis in se considerati, sed ex
<lb/>virtute adiunctae Divinitatis. Tertium difficile est quod dicit: «Neque enim fieri
<lb/>potest ut timor eius significetur in verbis cuius fiducia contineatur in factis»;
<lb/>ubi videtur ab ipso excludere timorem, et tristitiam consequenter. Sed vel hoc
<lb/>solvendum est sicut in supra dicta auctoritate, scilicet quod loquitur de timore
<lb/>prout est passio, et non prout est propassio. Vel dicendum, quod excludit necessitatem
<lb/>timoris. Habebat enim in ratione, unde timorem et tristitiam a sensualitate
<lb/>excluderet, si voluisset: quia, ut supra dictum est, sensualitas nata est
<lb/>moveri ad tristitiam et timorem, et ad opposita, non solum ex apprehensione
<lb/>imaginationis, sed etiam ex apprehensione rationis.
<lb/>«Pati potuit, et passibilis esse non potuit». Contra. Philosophus in lib. de Somn.
<lb/>et Vigil.: «Cuius est potentia, eius est actus». Ergo quod patitur, est passibile.
<lb/>Dicendum, quod pati significat passionem per modum actus: unde ad suppositum
<lb/>refertur, secundum quod suppositum est cuiuscumque naturae: et quia
<lb/>passio inest sibi ratione humanae naturae, ideo dicitur quod pati potuit.
<lb/>Passibile autem potentiam significat ad patiendum ut informantem id de quo
<lb/>dicitur: et quia verbum secundum se non informatur potentia patiendi, ideo
<lb/>dicitur, quod passibile esse non potuit, scilicet secundum se, quamvis passibile
<lb/>fuerit ratione naturae assumptae.
<pb n="vol. 5, p. 842"/>
<lb/><hi rend="bold">IN TERTIUM SENTENTIARUM, DISTINCTIO 16</hi>
<lb/><hi rend="bold">DIVISIO TEXTUS</hi>
<lb/>Postquam determinavit Magister de defectibus quos Christus cum natura
<lb/>assumpsit, hic inquirit per quem modum illi defectus fuerunt in Christo, utrum
<lb/>scilicet in Christo fuerit necessitas patiendi vel moriendi; et dividitur in duas
<lb/>partes: primo determinat quaestionem, ostendens quod Christus necessitatem
<lb/>moriendi assumpsit. Et quia necessitas moriendi ad secundum statum pertinet,
<lb/>ideo gratia huius, secundo ostendit quod Christus de singulis statibus aliquid
<lb/>accepit, ibi: «Et est hic notandum».
<lb/>Circa primum tria facit: primo ponit dubitationem; secundo solvit, ibi: «Ad
<lb/>quod dici potest»; tertio solutionem confirmat, ibi: «Unde super Epistolam ad
<lb/>Hebraeos auctoritas dicit» etc..
<pb n="vol. 5, p. 844"/>
<lb/><hi rend="bold">QUESTIO 1</hi>
<lb/>Hic oritur duplex quaestio: Primo de necessitate moriendi, quam Christus ex
<lb/>secundo statu assumpsit. Secundo de his quae Christus habuit de ultimo statu.
<lb/>De immunitate enim peccati, et de plenitudine gratiae, quae ad alios status pertinet,
<lb/>supra dictum est.
<lb/>Circa primum quaeruntur tria: 1. Utrum necessitas moriendi sit tantum ex peccato,
<lb/>vel etiam ex natura; 2. Utrum in Christo fuerit necessitas moriendi;
<lb/>3. Utrum illa necessitas fuerit sub voluntate humana.
<lb/>ARTICULUS 1
<lb/><hi rend="bold">Utrum necessitas moriendi tantum sit homini ex peccato</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod necessitas moriendi sit tantum homini ex peccato. Rom. 8, 10:
<lb/>«Corpus quidem mortuum est propter peccatum», id est necessitati mortis
<lb/>addictum. Ergo.
<lb/>2. Praeterea, in humana natura est mors consecuta culpam; Rom. 5, 12:
<lb/>«Per peccatum mors». Sed necessitas peccati inducta est homini per peccatum
<lb/>tantum. Ergo et necessitas moriendi.
<lb/>3. Praeterea, materia debet esse secundum naturam proportionata formae. Sed
<lb/>forma corporis humani, anima scilicet rationalis, est incorruptibilis. Ergo et
<lb/>ipsum corpus humanum: ergo necessitas moriendi non est ex natura, sed ex
<lb/>peccato.
<lb/>4. Praeterea, corpus humanum maxime ad aequalitatem commixtionis pervenit,
<lb/>sicut philosophi tradunt. Sed ubi est aequalitas commixtionis, unum contrarium,
<lb/>cum non praedominetur alteri, non potest agere ad corruptionem mixti.
<lb/>Ergo corpus hominis per naturam est incorruptibile; et sic idem quod prius.
<lb/>5. Praeterea, poena non est inducta nisi propter peccatum. Sed mors et necessitas
<lb/>moriendi quaedam poena est: quia omne terribile poenale est, finis autem
<lb/>terribilium mors, ut dicitur in 3 Ethic.. Ergo sunt tantum ex peccato.
<lb/>SED CONTRA, omne compositum ex contrariis est secundum naturam necessitatem
<lb/>habens ad corruptionem. Sed corpus humanum est huiusmodi. Ergo ex
<lb/>natura habet necessitatem moriendi.
<lb/>Praeterea, sicut probatur in 1 De caelo et mundi, generabile
<lb/>naturaliter est corruptibile, et corruptionis necessitatem habens. Sed corpus
<lb/>humanum est generatum per naturam. Ergo naturaliter est necessitatem
<lb/>corruptionis habens.
<pb n="vol. 5, p. 846"/>
<lb/>Praeterea, elementa quae sunt in corpore humano, sunt eiusdem speciei cum
<lb/>aliis elementorum partibus. Sed elementa in commixtionem aliorum corporum
<lb/>venientia, sunt de necessitate corruptibilia secundum naturam. Ergo et elementa
<lb/>quae sunt in corpore humano. Sed corruptis componentibus corrumpitur
<lb/>compositum. Ergo corpus hominis secundum naturam habet necessitatem
<lb/>moriendi.
<lb/><hi rend="bold">Solutio</hi>
<lb/>Respondeo dicendum, quod necessitas moriendi partim homini est ex natura,
<lb/>partim ex peccato. Ex natura quidem, quia corpus hominis compositum est ex
<lb/>contrariis, quae nata sunt agere et pati ad invicem, ex quo accidit dissolutio
<lb/>compositi. Sed tamen in statu innocentiae donum quoddam a Deo gratis datum
<lb/>animae inerat, ut ipsa praeter modum aliarum formarum, secundum modum
<lb/>suum vitam indeficientem corpori largiretur, sicut ipsa incorruptibilis est, et
<lb/>non secundum modum corporis corruptibilem, quamdiu ipsa manebat Deo subdita,
<lb/>et corpus ei omnino subdebatur, nec aliqua dispositio in corpore accidere
<lb/>poterat quae vivificationem animae impediret. Sed propter peccatum istud
<lb/>donum ablatum est; et ideo relicta est humana natura, ut dicit Dionysius in
<lb/>eccl. Hier., in statu qui debetur ei ex natura suorum principiorum, secundum
<lb/>quod dictum est ei, Gen. 3, 19: «Terra es, et in terram ibis». Et ideo post
<lb/>peccatum, necessitas moriendi inest homini ex peccato, sicut ex removente
<lb/>prohibens, quod erat gratia innocentiae; ex natura autem materiae, sicut ex eo
<lb/>quod per se necessitatem mortis inducit.
<lb/>AD OBIECTA
<lb/>Ad primum ergo dicendum, quod hoc dicitur, inquantum per peccatum prohibens
<lb/>mortem remotum est.
<lb/>Ad secundum dicendum, quod peccatum non inest homini ex aliquo principiorum
<lb/>naturalium, immo est contra naturam rationis; unde non est simile de peccato
<lb/>et morte, quae ex principio materiali consequitur.
<lb/>Ad tertium dicendum, quod materia debet esse proportionata formae, non ut
<lb/>habeat conditiones formae, sed ut sit disposita ad recipiendum formam secundum
<lb/>modum suum: unde non oportet si anima hominis est immortalis, quod
<lb/>etiam corpus secundum naturam sit immortale.
<lb/>Ad quartum dicendum, quod impossibile est quod complexio perveniat ad tantam
<lb/>aequalitatem, quin alterum contrariorum praedominetur: quia alias non
<lb/>fieret mixtio, nisi unum in alterum ageret dominans ad medium reducendo, altero
<lb/>resistente; et praecipue hoc oportet in corpore humano quod calor dominetur
<lb/>propter operationes animae, quae indigent calore sicut instrumento, ut dicitur
<lb/>in 2 de Anima.
<pb n="vol. 5, p. 848"/>
<lb/>Ad quintum dicendum, quod mors, vel necessitas moriendi, dicitur esse poena
<lb/>per comparationem ad statum innocentiae, in quo inerat ei posse non mori. Si
<lb/>tamen in principio conditionis naturae humanae, dictum donum gratiae humanae
<lb/>naturae non fuisset collatum, necessitas quidem moriendi fuisset, sed tamquam
<lb/>naturalis defectus, non poena, ut supra probavit Magister ex verbis
<lb/>Augustini in praecedenti distinctione. Et ideo, quia philosophi illud donum non
<lb/>cognoverunt, dixit Seneca, quod mors est hominis natura, non poena.
<lb/>ARTICULUS 2
<lb/><hi rend="bold">Utrum in Christo fuit necessitas moriendi</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod in Christo non fuerit necessitas moriendi. Necessitas enim
<lb/>coactionem importat. Sed quod est in potestate alicuius constitutum non est
<lb/>coactum. Cum igitur Christus de seipso dicat, Ioan. 10, 18: «Potestatem habeo
<lb/>ponendi animam meam»; non fuit in eo, ut videtur, necessitas moriendi.
<lb/>2. Praeterea, Christus mortuus est quia voluit, ut dicitur Isai. 43. Sed non fuit
<lb/>in eo necessitas volendi. Ergo nec necessitas moriendi.
<lb/>3. Praeterea, necessitas moriendi venit ex peccato. Rom. 8: «Corpus quidem
<lb/>mortuum est propter peccatum»; Glossa: «Idest, necessitati mortis
<lb/>addictum». Sed in Christo non fuit peccatum. Ergo nec necessitas moriendi.
<lb/>4. Praeterea, supra dixit Magister, in praecedenti distinctione, quod Hilarius a
<lb/>Christo necessitatem dolendi removit. Sed dolorem passionis secuta est mors.
<lb/>Ergo nec in eo fuit necessitas moriendi.
<lb/>5. Praeterea, potentius non de necessitate ab aliquo minus potente patitur. Sed
<lb/>Christus fuit potentior quolibet alio passionem vel mortem inducente. Ergo ipse
<lb/>non habuit necessitatem moriendi, vel patiendi.
<lb/>SED CONTRA, Rom. 8, 3: «Deus misit Filium suum in similitudinem carnis peccati».
<lb/>Sed conditio carnis peccati est quod habeat necessitatem moriendi, quae tamen
<lb/>peccatum non est. Ergo fuit in carne Christi.
<lb/>Praeterea, Hebr. 2, dicitur, quod ipse in passione assimilatus est fratribus, idest
<lb/>aliis hominibus. Sed mater, de qua Christus carnem sumpsit, et alii homines
<lb/>habent necessitatem moriendi et patiendi. Ergo etiam in Christo talis necessitas
<lb/>fuit.
<lb/>Praeterea, necessitas moriendi vel patiendi est defectus totam humanam naturam
<lb/>consequens, nec est culpa diminutionem gratiae importans, quia est tantum
<lb/>ex parte corporis. Sed omnes tales defectus assumpsit, ut supra, dictum est.
<lb/>Ergo assumpsit necessitatem moriendi.
<pb n="vol. 5, p. 850"/>
<lb/><hi rend="bold">Solutio</hi>
<lb/>Respondeo dicendum, quod secundum Philosophum, necessarium
<lb/>idem est quod impossibile non esse; unde necessitas excludit potentiam ad
<lb/>oppositum. Haec autem potentia ad oppositum excluditur triplici ratione. Primo
<lb/>ex hoc quod talis potentia repugnat naturae illius rei, sicut potentia deficiendi
<lb/>repugnat naturae divinae; et ideo dicimus Deum necessario aeternum: et haec
<lb/>est necessitas absoluta. Secundo excluditur ex aliquo impediente; et sic est
<lb/>necessitas coactionis. Tertio quia hoc cuius dicitur esse potentia, repugnat fini
<lb/>intento, sicut non curari repugnat ei quod est sanari: unde dicimus, quod non
<lb/>potest non curari, si debeat sanari: et haec est necessitas ex conditione finis.
<lb/>Necessitas autem patiendi vel moriendi, dupliciter potest attribui Christo. Quia
<lb/>potest removere potentiam non moriendi a natura humana; et sic vere ei attribuitur:
<lb/>quia natura humana, quantum ad statum suae passibilitatis, in quo statu
<lb/>Christus eam assumpsit, non habet potentiam non moriendi; unde in Christo
<lb/>quantum ad humanam naturam fuit necessitas moriendi. Item potest removere
<lb/>potentiam non moriendi a Christo ratione personae; et sic ei falso attribuitur,
<lb/>quia virtus Divinitatis Christi repellere poterat omne inducens mortem vel passionem.
<lb/>Erat tamen in Christo necessitas patiendi, etiam ratione personae, ex
<lb/>conditione finis, scilicet si humanum genus redimendo liberare vellet; et ideo
<lb/>quidam dicunt Christum habuisse necessitatem patiendi, attendentes naturam
<lb/>humanam; quidam vero dicunt non habuisse talem necessitatem, nisi ex conditione
<lb/>finis, attendentes personam divinam.
<lb/>Sed quia mors inest Christo ratione humanae naturae, ideo sicut simpliciter
<lb/>concedimus quod Christus mortuus est, ita similiter concedere possumus simpliciter
<lb/>quod necessitatem moriendi habuit, non solum ex causa finali, sed etiam
<lb/>necessitatem absolutam, ut moreretur, etiam si non occideretur, ut quidam
<lb/>dicunt. Unde Augustinus: «Si non occisus fuisset, naturali morte dissolutus fuisset»;
<lb/>et idem opus redemptionis fuisset, quod per passionem fecit: et cum hoc
<lb/>necessitatem coactionis habuit quantum ad mortem violentam quam sustinuit.
<lb/>AD OBIECTA
<lb/>Ad primum ergo dicendum, quod, sicut infra, 21 dist.; dicit Magister, hoc
<lb/>Christus dixit de potestate in se manentis Divinitatis.
<lb/>Ad secundum dicendum, quod cum dicitur: «Christus mortuus est, quia voluit»,
<lb/>ly «quia» potest dicere causam: et hoc vel respectu mortis absolute, et sic referendum
<lb/>est ad voluntatem Divinitatis; vel respectu mortis violenter illatae, et
<lb/>sic potest referri ad voluntatem humanam, per quam voluntarie se obtulit persecutoribus.
<lb/>Potest etiam dicere concomitantiam; et sic refertur etiam ad voluntatem
<lb/>humanam, per quam mortem acceptavit: et hoc excludit necessitatem
<lb/>moriendi, quia hoc idem accidit in Petro, et in aliis sanctis.
<pb n="vol. 5, p. 852"/>
<lb/>Ad tertium dicendum, quod necessitas moriendi non solum venit in humanam
<lb/>naturam ex peccato, sed etiam alias potuisset esse in humana natura, ut supra
<lb/>dictum est: et ideo Christus potuit hunc defectum assumere sine peccato, et
<lb/>alios huiusmodi.
<lb/>Ad quartum dicendum, quod Magister voluit supra excludere a Christo necessitatem
<lb/>patiendi ratione personae.
<lb/>Ad quintum dicendum, quod corpore Christi fuit secundum quid potentior clavus
<lb/>et lancea: inquantum scilicet clavus fuit durus, quod pertinet ad potentiam
<lb/>naturalem; et caro Christi mollis, quod pertinet ad naturalem impotentiam,
<lb/>secundum Philosophum in praedicamentis.
<lb/>ARTICULUS 3
<lb/><hi rend="bold">Utrum necessitas moriendi vel patiendi</hi>
<lb/><hi rend="bold">subsit in Christo voluntati humanae</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod necessitas patiendi vel moriendi subfuerit in Christo voluntati
<lb/>humanae. Nihil enim sequitur ad voluntatem praecedentem, nisi quod voluntati
<lb/>subest. Sed Damascenus dicit in 3 lib. de Fide, quod naturalia in Christo
<lb/>sequebantur ad voluntatem. Ergo si necessitas moriendi fuit in Christo aliquo
<lb/>modo naturalis, suberat voluntati Christi.
<lb/>2. Praeterea, sicut inferiores vires sunt sub ratione, ita corpus est sub anima.
<lb/>Sed inferiores vires in Christo obediebant et omnino subiiciebantur voluntati
<lb/>rationis. Ergo et corpus quantum ad omnia quae in ipso accidere poterant, subdebatur
<lb/>voluntati animae.
<lb/>3. Praeterea, Avicenna dicit, quod animae alicuius spiritualis
<lb/>viri magis obedit materia quam contrariis agentibus in natura. Sed anima
<lb/>Christi maxime fuit spiritualis. Ergo cum mors in corpore eius acciderit ex aliquo
<lb/>agente contrario, videtur quod voluntas eius humana poterat repellere
<lb/>mortem in illis passionibus inductam.
<lb/>4. Praeterea, ex voluntate sua humana per gratiam sanitatis, quam abundantissime
<lb/>habuit, aliis sanitatem conferebat, sicut Matth. 8, 3, dicit leproso: «Volo;
<lb/>mundare». Sed non minus poterat in corpus proprium quam in alienum. Ergo et
<lb/>poterat secundum humanam suam voluntatem praeservare corpus a laesione et
<lb/>morte.
<lb/>5. Praeterea, maior virtus fuit in anima Christi quam in qualibet alia creatura.
<lb/>Sed aliqua virtus creaturae potest praeservare corpus a morte, sicut lignum
<lb/>vitae. Ergo multo fortius poterat hoc anima Christi.
<pb n="vol. 5, p. 854"/>
<lb/>6. Praeterea, Moyses ex vi contemplationis divinae ieiunavit quadraginta diebus,
<lb/>quibus, ut videtur, conservabatur corpus a consumptione ex virtute animae.
<lb/>Sed in Christo fuit anima multo potentior quam in Moyse: quia amplioris
<lb/>gloriae prae Moyse habitus est, ut dicitur Hebr. 3. Ergo eius anima poterat conservare
<lb/>corpus immune ab omni corruptione.
<lb/>SED CONTRA, corpus humanum non praeservatur omnino a morte, nisi per gratiam
<lb/>innocentiae, sicut in primo statu, vel per gloriam, sicut in ultimo statu. Sed
<lb/>utrumque istorum dare solius Dei est. Ergo anima Christi corpus suum non poterat
<lb/>a corruptione praeservare; et ita necessitas moriendi sibi non subdebatur.
<lb/>Praeterea, secundum naturam corruptibile non potest fieri incorruptibile. Sed
<lb/>anima Christi non poterat in ea quae sunt supra naturam. Ergo cum corpus
<lb/>suum esset corruptibile, non poterat eam a corruptione praeservare.
<lb/>Praeterea, facere miracula est signum omnipotentiae. Sed anima Christi non
<lb/>habuit omnipotentiam. Ergo non potuit propria virtute aliquod miraculum facere.
<lb/>Sed quod corpus corruptibile non corrumpatur, est maximum miraculum.
<lb/>Ergo hoc non subiacebat voluntati animae Christi.
<lb/><hi rend="bold">Solutio</hi>
<lb/>Respondeo dicendum, quod eius solius est immutare legem et cursum naturae
<lb/>impositum, qui naturam instituit et ordinavit; quod solus Deus fecit: et ideo
<lb/>neque aliqua virtus corporalis, nec spiritualis, aut animae aut Angeli, nec
<lb/>etiam animae Christi, potuit ad immutationem legis naturae impositae divinitus,
<lb/>nisi per modum orationis aut intercessionis; et ideo hoc fuit signum
<lb/>Deitatis Christi, quod imperando signa perficiebat, et non orando, sicut alii
<lb/>sancti. Et ideo cum secundum legem et cursum naturae mors Christi corpus
<lb/>consequeretur, ut dictum est, et ut dicit Magister in littera; dicendum, quod
<lb/>necessitas moriendi in Christo non subdebatur voluntati eius humanae, sed
<lb/>solum divinae, ut una opinio dicit.
<lb/>AD OBIECTA
<lb/>Ad primum ergo dicendum, quod verbum Damasceni est intelligendum de
<lb/>voluntate divina, quae fuit illius personae.
<lb/>Ad secundum dicendum, quod sensibiles vires natae sunt obedire rationi; et
<lb/>quanto ratio magis fuerit virtute perfecta, tanto magis sibi obediet. Et quia
<lb/>Christus perfectissimam virtutem habuit; ideo huiusmodi vires omnino sibi subdebantur
<lb/>quantum ad rationem. Sed vires naturales vel animae vegetabilis, vel
<lb/>etiam corporis, non sunt natae obedire rationi; et ideo non est similis ratio.
<pb n="vol. 5, p. 856"/>
<lb/>Ad tertium dicendum, quod Avicenna ponit, quod mundus factus est a Deo
<lb/>mediantibus Angelis; unde ponit quod spiritui angelico materia obedit ad
<lb/>nutum, et per consequens animae inquantum Angelis assimilatur. Haec autem
<lb/>repugnant fidei, et dictis aliorum philosophorum, qui dicunt, quod Angeli non
<lb/>possunt in haec inferiora effectum aliquem nisi mediante motu caeli: quod
<lb/>etiam repugnat fidei quantum ad aliqua quae possunt Angeli facere utendo virtutibus
<lb/>rerum naturalium in movendo inferiora, ut patet ex 2 lib. dist. 8, qu. 2,
<lb/>art. 5. Unde in hoc non est standum auctoritati Avicennae.
<lb/>Ad quartum dicendum, quod Christus etiam miracula sanitatis non poterat
<lb/>facere virtute humanitatis, sed Divinitatis sibi coniunctae.
<lb/>Ad quintum dicendum, quod lignum vitae non poterat immortalitatem conferre
<lb/>principaliter; sed removebat quoddam ex quo sequitur corruptio, scilicet extraneitatem
<lb/>a cibo assumpto, ut in 2 lib., dist. 19, dictum est.
<lb/>Ad sextum dicendum, quod quamvis Moyses non affligeretur ex ieiunio quadraginta
<lb/>dierum, quia vires sensibiles suspensae erant propter contemplationem
<lb/>Dei; tamen calor naturalis agebat, et fiebat deperditio, quamvis non tanta; quia
<lb/>quando vires intellectivae vehementer contemplantur, etiam vires naturales in
<lb/>suis actibus impediuntur. Vel si nulla fiebat consumptio, hoc non fuit nisi virtute
<lb/>divina per miraculum.
<pb n="vol. 5, p. 858"/>
<lb/><hi rend="bold">QUAESTIO 2</hi>
<lb/>Deinde quaeritur, utrum cum necessitate moriendi potuit habere ea quae pertinent
<lb/>ad statum gloriae. Et quia supra dictum est de his quae pertinent ad gloriam
<lb/>animae; ideo quaeritur de his quae pertinent ad statum gloriae corporis,
<lb/>quam in transfiguratione ostendit Matth. 17; et circa hoc quaeruntur duo:
<lb/>1. Utrum illa claritas fuerit vera vel imaginaria; 2. Utrum fuerit gloriosa.
<lb/>ARTICULUS 1
<lb/><hi rend="bold">Utrum claritas quae fuit in Christi corpore in transfiguratione,</hi>
<lb/><hi rend="bold">fuerit vera, et utrum fuerit imaginaria</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod illa claritas non fuerit vera. In illud enim dicitur aliquid transfigurari
<lb/>quod non secundum veritatem ei inest, sicut dicitur 2 Corinth. 11,
<lb/>quod angelus satanae transfigurat se in Angelum lucis. Sed Christus dicitur transfiguratus,
<lb/>secundum quod illam claritatem demonstravit, ut patet Matth. 17.
<lb/>Ergo claritas illa non secundum veritatem ei inerat.
<lb/>2. Praeterea, Luc. 9: «Non gustabunt mortem nisi videant regnum Dei». Glossa
<lb/>Bedae: «Idest glorificationem corporis in imaginaria repraesentatione futurae
<lb/>beatitudinis». Sed quod est imaginarium, non est verum. Ergo illa claritas non
<lb/>secundum veritatem ei inerat.
<lb/>3. Praeterea, impossibile est quod idem corpus sit simul opacum et lucidum.
<lb/>Sed secundum veritatem rei corpus. Christi opacum erat. Ergo claritas non inerat
<lb/>ei secundum rei veritatem.
<lb/>4. Praeterea, claritas sensibilis maxime corrumpit visum. Sed claritas illa fuit
<lb/>maxima: quia super illud Matth. 17: «Resplenduit facies eius sicut sol», dicit
<lb/>Glossa Hieronymi: «Deus non potest in hac vita tam clarum quid facere». Cum
<lb/>ergo oculi Apostolorum non fuerint laesi in visione illius claritatis, non fuit illa
<lb/>claritas sensibilis, sed solum imaginaria.
<lb/>5. Praeterea, testes transfigurationis transfigurationi conformantur. Sed super
<lb/>illud Lucae 9: «Apparuerunt Moyses et Elias», dicit Glossa: «Sciendum est,
<lb/>non corpora vel animas Moysi et Eliae ibi apparuisse; sed ex subiecta creatura
<lb/>illa corpora fuisse formata». Potest etiam credi ut angelico ministerio hoc factum
<lb/>esset, ut Angeli eorum personas assumerent. Ergo nec ipsa claritas secundum
<lb/>quam fuit facta transfiguratio, fuit vera, sed imaginaria.
<lb/>SED CONTRA, Augustinus dicit, et supra habitum est, dist. Praeced., quod si
<lb/>unum eorum quae Evangelium de Christo dicit, verum non fuit, nec alia oportet
<lb/>dicere vera fuisse. Si ergo non fuit vera claritas, cum Evangelium hoc dicat,
<lb/>relinquitur quod non vere comederit, nec vere passus sit; quod est haereticum.
<pb n="vol. 5, p. 860"/>
<lb/>Praeterea, in operibus veritatis non est credendum aliquid false et praestigiose
<lb/>factum. Sed si illa claritas non fuisset vera, fuisset quoddam praestigium illudens
<lb/>oculos. Ergo nullo modo hoc dicendum est.
<lb/>Praeterea, super illud Luc. 9: «Faciamus hic tria tabernacula», dicit Glossa,
<lb/>quod Moyses et Elias fuerunt testes de caelo. Sed non fuissent veri testes, nisi
<lb/>ibi vere fuissent. Ergo ibi vere fuerunt, et sic vere ibi claritas fuit.
<lb/><hi rend="bold">Solutio</hi>
<lb/>Respondeo dicendum, quod claritas illa fuit sensibilis, secundum veritatem in
<lb/>corpore Christi existens, ad ostensionem claritatis quam promiserat in sanctis
<lb/>post resurrectionem futuram, dicens: «Fulgebunt iusti tamquam sol in regno
<lb/>patris eorum»; Matth. 13, 43.
<lb/>AD OBIECTA
<lb/>Ad primum ergo dicendum, quod figura dupliciter dicitur. Uno modo dicitur
<lb/>qualitas resultans ex terminatione quantitatis; et sic non dicitur Christus transfiguratus,
<lb/>quia eadem lineamenta corporis in ipso erant. Et quia figura alicuius
<lb/>rei signum ipsius ponitur, sicut patet de imaginibus, quae praecipue fiunt secundum
<lb/>repraesentationem figurae; inde translatum est nomen figurae ut ponatur
<lb/>pro quodlibet signo, quod instituitur ad aliquid significandum, secundum assimilationem
<lb/>ad aliud. Hoc autem potest fieri et de eo quod est in rei veritate, sicut
<lb/>una res est imago vel figura alterius, et de eo quod est in imaginatione tantum.
<lb/>Dicitur autem Christus figuratus quia claritatem sibi veraciter inhaerentem
<lb/>assumpsit ad tempus, in figuram futurae claritatis quae erit in sanctis.
<lb/>Ad secundum dicendum, quod Beda dicit imaginarium non quod est tantum in
<lb/>imaginatione, sed quod est imago et figura alterius.
<lb/>Ad tertium dicendum, quod non est inconveniens id quod est in se opacum in
<lb/>intrinsecis, habere claritatem in superficie, vel extensione, sicut aes politum;
<lb/>vel ex aliquo extrinseco superinducto, sicut ex reverberatione solis, vel alicuius
<lb/>huiusmodi: et sic fuit claritas in Christo, non quidem superinducta ex aliquo
<lb/>corpore superlucenti, sed miraculose ab ipso Deo.
<lb/>Ad quartum dicendum, quod claritas illa erat similis gloriosi corporis claritati,
<lb/>quae visum non corrumpit, sed demulcet. Unde Apoc. 21, comparatur claritati
<lb/>iaspidis, quae visum demulcet, et delectat. Et hoc quidem contingit, quia est
<lb/>alterius generis quam ista claritas naturalis: provenit enim ex claritate spirituali
<lb/>animae, quae quidem non corrumpit proportionem oculi ad vim animae,
<lb/>sed magis confortat. Unde hoc quod dicit Hieronymus, quod Deus non posset in
<lb/>hac vita tam clarum quid facere, intelligendum est ideo dictum esse, quia claritas
<lb/>huius vitae, scilicet naturalis, non est proportionabilis claritati patriae, sed
<lb/>alterius generis existens.
<pb n="vol. 5, p. 862"/>
<lb/>Ad quintum dicendum, quod illa Glossa punctata est a Magistris; unde dicendum,
<lb/>quod uterque illorum vere ibi apparuit; sed Elias in anima et corpore,
<lb/>Moyses autem in anima tantum; quae apparere potuit vel per aliquod corpus
<lb/>assumptum, sicut Angeli apparent, vel quia est potens, maxime Deo ordinante,
<lb/>facere aliquam in oculis speciem, illum hominem cuius est anima,
<lb/>repraesentantem.
<lb/>ARTICULUS 2
<lb/><hi rend="bold">Utrum claritas illa fuerit gloriosa</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod claritas illa non fuit gloriosa. Matth. 17 super illud:
<lb/>«Transfiguratus est» etc. Glossa Bedae dicit: «In corpore mortali
<lb/>ostendit non immortalitatem, sed claritatem similem futurae immortalitati». Sed
<lb/>claritas gloriosa est claritas immortalitatis. Ergo illa claritas non fuit gloriosa.
<lb/>2. Praeterea, idem non potest esse subiectum poenalitatis et gloriae. Sed corpus
<lb/>Christi erat subiectum poenalitatibus. Ergo non poterat in eo esse claritas gloriosa.
<lb/>3. Si dicatur, quod claritas illa redundabat ex gloria animae; contra, 2 Corinth. 3,
<lb/>tanta erat claritas in facie Moysi, quod non poterat inspici nisi velaretur; et
<lb/>Matth. 1, super illud: «Non cognoscebat eam donec peperit», dicit Glossa:
<lb/>«Ioseph Mariam facie ad faciem videre non poterat, quam Spiritus Sanctus
<lb/>repleverat». Sed Maria et Moyses non habebant animam glorificatam. Ergo
<lb/>non est verum quod illa claritas ex glorificatione animae processit.
<lb/>4. Praeterea, proprietas corporis gloriosi non solum est claritas, sed etiam agilitas
<lb/>et impassibilitas et subtilitas. Si igitur claritatem assumpsisset, quae est
<lb/>gloriosi corporis proprietas, debuisset etiam alias proprietates assumere.
<lb/>5. Praeterea, claritas gloriosa non videtur ab oculo non glorificato. Sed oculi
<lb/>Apostolorum, qui viderunt Christi claritatem, non erant glorificati. Ergo illa
<lb/>claritas non fuit gloriosa.
<lb/>6. Praeterea, claritas gloriosa non est corpori naturalis. Sed claritas illa fuit
<lb/>corpori Christi naturalis; quod patet per verba Hilarii superinducta, ubi dicit:
<lb/>«Si Domini corporis solum ista natura sit ut sua virtute feratur in humidis, et
<lb/>sistat in liquidis, et extructa transcurrat: quid per naturam humani corporis
<lb/>carnem ex Spiritu Sancto conceptam iudicamus?»; et Glossa, Matth. 17, dicit:
<lb/>«Speciem quam habebat per naturam ostendit, non amittens carnem, quam
<lb/>assumpserat voluntate». Ergo claritas illa non fuit gloriosa.
<lb/>7. Praeterea, claritas illa non solum fuit in corpore Christi, sed etiam in vestibus
<lb/>eius, ut patet ex textu Evangelii. Sed in vestimentis non potest esse gloriosa
<lb/>claritas. Ergo nec in corpore Christi tunc fuit.
<pb n="vol. 5, p. 864"/>
<lb/>SED CONTRA, Philip. 3, super illud: «Configuratum corpori claritatis», dicit
<lb/>Glossa: «Assimilabimur claritati quam habuit in transfiguratione».
<lb/>Sed assimilabimur claritati gloriosae. Ergo tunc habuit claritatem gloriosam.
<lb/>Praeterea, Matth. 17, dicit Glossa, quod apparuit in ea claritate
<lb/>quam habebit, peracto iudicio. Sed tunc habebit claritatem gloriae. Ergo et
<lb/>in ea tunc apparuit.
<lb/>Praeterea, claritas non gloriosa non ostendit gloriam resurrectionis. Sed ad
<lb/>hoc Christus transfiguratus est ut gloriam resurrectionis ostenderet, ut dictum
<lb/>est. Ergo erat claritas gloriosa.
<lb/><hi rend="bold">Solutio</hi>
<lb/>Respondeo dicendum, quod Hugo de Sancto Victore dicit,
<lb/>quod Christus assumpsit omnes proprietates
<lb/>seu dotes corporis glorificati adhuc corpus passibile gerens, quamvis in
<lb/>Christo non proprie habebant rationem dotis; sicut subtilitatem in nativitate,
<lb/>quando egressus est de utero virginali, claustris pudoris manentibus clausis;
<lb/>agilitatem autem, quando super undas maris ambulavit; claritatem autem in
<lb/>transfiguratione; impassibilitatem in coena, quando corpus suum ad edendum
<lb/>discipulis sine hoc quod divideretur dedit. Et hoc quidem non potest intelligi
<lb/>quantum ad ipsas qualitates sive habitus gloriosi corporis, quia contrariantur
<lb/>conditionibus et proprietatibus corporis passibilis. Christus autem semper ante
<lb/>resurrectionem corpus passibile habuit. Nec hoc quod corpus eius a discipulis
<lb/>edentibus non dividebatur, fuit propter impassibilitatem; sed quia non in propria
<lb/>specie comedebatur, sed in specie panis in qua fiebat fractio. Unde cum
<lb/>contraria non sint simul in eodem, non poterat tunc habere qualitates corporis
<lb/>gloriosi; sed actus illarum proprietatum fuerunt in eo non quidem procedentes
<lb/>ex aliquo inhaerente, sed supernaturaliter divino miraculo, ut dicit Dionysius in
<lb/>epistola 4 ad Caium: «Super hominem operatur ea quae sunt hominis: et hoc
<lb/>monstrat Virgo supernaturaliter concipiens, et aqua instabilis materialium et
<lb/>terrenorum pedum sustinens gravitatem».
<lb/>Dicendum ergo, quod ille fulgor non fuit proveniens ex aliqua proprietate corporis
<lb/>gloriosi existente in corpore Christi, sed fuit miraculose et divinitus
<lb/>inductus in corpore Christi. Fuit tamen ille fulgor eiusdem generis cum fulgore
<lb/>corporum glorificatorum, non tamen ita perfectus; sicut caritas viae assimilatur
<lb/>caritati patriae. In Moyse autem fuit claritas similis claritati patriae sicut
<lb/>fides visioni, non eiusdem generis; et ideo aspectum intuentium offendebat;
<lb/>quod non fuit de claritate Christi. Et huius ratio est, quia anima Christi glorificata
<lb/>erat, non autem anima Moysi; unde et corpori eius poterat convenienter
<lb/>attribui claritas gloriosa; non autem corpori Moysi, ne prius esset gloria in
<lb/>corpore quam in anima.
<pb n="vol. 5, p. 866"/>
<lb/>AD OBIECTA
<lb/>Ad primum ergo dicendum, quod ex Glossa ista habetur, quod non fuerit habitus
<lb/>claritatis sicut in corporibus immortalibus, sed fuit actus splendoris similis
<lb/>ex divino miraculo.
<lb/>Per quod patet etiam solutio ad secundum.
<lb/>Ad tertium dicendum, quod non potest esse quod claritas fuerit in corpore ex
<lb/>gloria animae: quia anima Christi adhuc erat passibilis ex illo respectu, quod
<lb/>est forma corporis: unde gloriam in corpus non transfundebat, ut dictum est.
<lb/>Ad quartum dicendum, quod etiam actum aliarum dotium Christus ostendit, sed
<lb/>aliter, ut dictum est. Sed tamen secundum illa non dicitur transfiguratus: quia
<lb/>aliae dotes non pertinent ad aspectum, secundum quem praecipue de figura alicuius
<lb/>iudicamus, sicut claritas, per quam aliquid in seipso videtur.
<lb/>Ad quintum dicendum, quod hoc intelligitur quando corpus gloriosum non vult
<lb/>se ostendere.
<lb/>Ad sextum dicendum, quod illa claritas dicitur sibi fuisse naturalis, inquantum
<lb/>corpus illud ordinatum erat ad illam claritatem habendam, sicut virtutes dicuntur
<lb/>animae naturales; vel inquantum erat conformis claritati animae; vel ratione
<lb/>Divinitatis.
<lb/>Ad septimum dicendum, quod in vestibus erat splendor ex claritate corporis
<lb/>procedens.
<lb/><hi rend="bold">EXPOSITIO TEXTUS</hi>
<lb/>«Sicut aliis hominibus». Similitudo attenditur inquantum aliis hominibus necessitas
<lb/>moriendi inest natura, non inquantum est ex peccato.
<lb/>«Sunt enim quatuor status hominis». Contra. Boetius assignat
<lb/>tres. Dicendum, quod Boetius assignat status humanae naturae quantum ad
<lb/>conditiones corporis principaliter: quod quidem in primo statu erat animale, in
<lb/>secundo corruptibile, in tertio spirituale. Magister autem assignat principaliter
<lb/>quatuor status quantum ad conditiones animae, ut patet.
<lb/>«Immunitatem peccati». Non quantum ad potentiam peccandi, sed quantum ad
<lb/>actum. Boetius vero dicit, quod de primo statu accepit ea quae ad vitam animalem
<lb/>pertinent, scilicet, comedere, dormire, et huiusmodi.
<pb n="vol. 5, p. 876"/>
<lb/><hi rend="bold">IN TERTIUM SENTENTIARUM, DISTINCTIO 17</hi>
<lb/><hi rend="bold">DIVISIO TEXTUS</hi>
<lb/>Postquam Magister determinavit de his quae Christus cum natura humana
<lb/>assumpsit, hic determinat de his quae per humanam naturam fecit. Operis
<lb/>autem humani voluntas principium est, sine quo opus nec meritorium nec laudabile
<lb/>est; et ideo dividitur haec pars in duas partes: primo determinat de
<lb/>voluntate Christi; secundo de merito eius quod ex voluntate processit, 18 dist.,
<lb/>ibi: «De merito quoque Christi praetermittendum non est». Prima in duas:
<lb/>primo determinat de voluntate Christi; secundo removet quaedam dubia quae
<lb/>ex dictis oriri possent, ibi: «Ceterum non parum nos movent verba Ambrosii».
<lb/>Prima in tres: primo ponit dubitationem de efficacia voluntatis Christi, et orationis,
<lb/>quae est signum voluntatis; secundo solvit, distinguendo voluntatem
<lb/>Christi, ibi: «Quocirca ambigendum non est diversas in Christo fuisse voluntates»;
<lb/>in tertia solutionem confirmat, ostendens diversas voluntates esse in
<lb/>Christo, ibi: «Ex affectu ergo humano, quem de Virgine traxit, volebat non
<lb/>mori».
<lb/>«Ceterum non parum nos movent verba Ambrosii». Hic removet quaedam quae
<lb/>possent esse ex dictis dubia: et primo removet dubium quod oritur ex dictis
<lb/>Ambrosii; secundo dubium quod oritur ex dictis Hilarii, ibi: «Illud etiam non
<lb/>est ignorandum quod Hilarius asserere videtur Christum non sibi, sed suis
<lb/>orasse, cum dixit: Transfer a me calicem hunc».
<pb n="vol. 5, p. 878"/>
<lb/><hi rend="bold">QUAESTIO 1</hi>
<lb/>Hic quaeruntur quatuor: 1. De pluralitate voluntatum Christi; 2. De conformitate
<lb/>vel contrarietate earum ad invicem; 3. De oratione, quae voluntatem exprimit;
<lb/>4. De dubitatione quam ponit Ambrosius in Christo quantum ad aliquam voluntatem
<lb/>Christi.
<lb/>ARTICULUS 1
<lb/><hi rend="bold">Utrum in Christo fuerit voluntas alia quam divina</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod in Christo non sit nisi una voluntas, scilicet divina. Velle enim,
<lb/>cum sit agere, personae est. Sed in Christo est tantum una persona, scilicet
<lb/>divina. Ergo et tantum una voluntas, scilicet divina.
<lb/>2. Praeterea, voluntatis est ducere, et non duci. Sed in Christo affectus humanus
<lb/>divina voluntate ducebatur, quae eo sicut ministro utebatur, ut dicit
<lb/>Damascenus. Ergo affectus humanus non debet dici voluntas
<lb/>in Christo.
<lb/>3. Praeterea, quanto aliquis homo est magis sanctus, tanto sua voluntas magis
<lb/>unitur divinae: quia «qui adhaeret Deo, unus spiritus est». 1 Cor., 6, 17. Sed
<lb/>Christus homo fuit sanctissimus. Ergo voluntas sua humana fuit perfecte una
<lb/>cum voluntate divina.
<lb/>SED CONTRA, Christus assumpsit naturam nostram ut eam curaret: quia quod inassumptibile
<lb/>est, incurabile est, ut dicit Damascenus. Sed voluntas
<lb/>nostra, per quam peccatum intraverat, maxime curatione indigebat. Ergo
<lb/>ipsam assumpsit; ergo est in Christo aliqua voluntas praeter voluntatem divinam.
<lb/>Praeterea, sicut se habet unitas voluntatis ad unitatem naturae, ita se habet
<lb/>pluralitas ad pluralitatem. Sed in tribus personis est una voluntas, quia est una
<lb/>natura. Ergo et in Christo sunt plures voluntates, quia sunt plures naturae,
<lb/>quamvis sit una persona.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod in Christo non sit aliqua voluntas humana praeter
<lb/>voluntatem rationis. Quia, sicut dicit Damascenus in 3 lib., voluntas
<lb/>naturam sequitur. Sed in Christo sunt tantum duae naturae. Ergo et tantum
<lb/>duae voluntates. Ergo non est tertia praeter voluntatem divinam et rationis.
<pb n="vol. 5, p. 880"/>
<lb/>2. Praeterea, sicut ratio est alia virtus apprehensiva a sensitiva apprehensione,
<lb/>ita sensus interior a sensu exteriori. Sed non est alia voluntas consequens
<lb/>apprehensionem sensus exterioris ab ea quae consequitur apprehensionem sensus
<lb/>interioris. Ergo non oportet ponere aliam voluntatem quae consequatur
<lb/>apprehensionem rationis, et sensitivae partis.
<lb/>3. Praeterea, Philosophus dicit in 3 de Anim., et Damascenus, quod
<lb/>voluntas solum in ratione est, in sensibilis autem desiderium et animus, idest
<lb/>irascibilis et concupiscibilis. Sed sensualitas est a ratione discreta, ut patet dist. 24,
<lb/>2 lib.. Ergo non est aliqua voluntas sensualitatis.
<lb/>4. Praeterea, sensualitas significatur per serpentem, in qua est primus motus
<lb/>peccati. Sed in Christo non est aliquid serpentinum, nec aliquod peccatum.
<lb/>Ergo in ipso non est voluntas sensualitatis.
<lb/>5. Praeterea, motus sensualitatis sunt subiti. Sed in Christo non est aliquid subitum,
<lb/>quia totum ab ipso fuit praevisum. Ergo in ipso non fuit voluntas sensualitatis.
<lb/>SED CONTRA, sensualitas est medium inter corpus et rationem. Sed positis extremis
<lb/>ponitur medium. Cum igitur in Christo fuerit corpus humanum et anima
<lb/>rationalis, oportet quod in ipso fuerit sensualitas.
<lb/>Praeterea, Philosophus dicit in 2 de Anima: «Sicut trigonum in
<lb/>tetragono, et tetragonum in pentagono, sic nutritivum in sensitivo, et sensitivum
<lb/>in intellectivo». Sed in Christo fuit anima intellectiva. Ergo in Christo fuit sensitiva
<lb/>quantum ad omnes sui partes: ergo et voluntas sensualitatis, quae est
<lb/>pars sensitivae.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod in Christo sint plures voluntates rationis. Quia
<lb/>Damascenus in 2 lib., distinguit duas voluntates rationis,
<lb/>scilicet «thélesin», quae est voluntas naturalis. Et «bùlesin», quae est voluntas
<lb/>rationalis. Sed nihil eorum quae ad perfectionem humanae naturae pertinent,
<lb/>Christo defuit. Ergo in Christo fuit duplex rationis voluntas.
<lb/>2. Praeterea, peccatum proprie est in voluntate. Dicitur autem esse aliquando
<lb/>in superiori ratione, aliquando autem in inferiori. Ergo utrique rationi respondet
<lb/>sua voluntas, quas oportet in Christo ponere.
<lb/>3. Praeterea, Philosophus in 6 Ethic. ponit diversas potentias apprehensivas
<lb/>in parte intellectiva; scilicet scientificum, quod cognoscit necessaria, et ratiocinativum,
<lb/>sive opinativum, per quod comprehendimus contingentia operabilia a
<lb/>nobis. Sed apprehensionem sequitur suus appetitus. Ergo in parte intellectiva
<lb/>sunt plures voluntates.
<lb/>4. Praeterea, omnis virtus humana est in ratione, ex qua habet homo quod sit
<lb/>homo. Sed dicitur a magistris quod est quaedam irascibilis et concupiscibilis
<lb/>humana. Ergo oportet eas ponere in ratione. Sed haec pertinent ad voluntatem.
<lb/>Ergo in ratione sunt plures voluntates.
<pb n="vol. 5, p. 882"/>
<lb/>5. Praeterea, in parte intellectiva est liberum arbitrium, quod est electivum
<lb/>eorum quae sunt ad finem, et voluntas, quae est finis, ut dicitur in 3 Ethic..
<lb/>Neutrum autem horum defuit Christo. Ergo idem quod prius.
<lb/>6. Praeterea, Hugo de Sancto Victore ponit in Christo praeter voluntatem sensualitatis
<lb/>et rationis, et divinam, voluntatem pietatis. Pietas autem in ratione
<lb/>est. Ergo videtur quod sint plures voluntates in ratione.
<lb/>SED CONTRA est quod Philosophus in 3 de Anima voluntatem rationis
<lb/>non distinguit, sicut distinguit appetitum partis sensitivae.
<lb/>Praeterea, homo dicitur minor mundus, quia assimilatur universo. Sed in universo
<lb/>est tantum unus primus motor. Ergo et in homine. Sed primus motor est
<lb/>voluntas rationis quae movet omnes alias vires secundum Anselmum.
<lb/>Ergo oportet ponere unam tantum voluntatem rationis in Christo, et in
<lb/>omnibus aliis hominibus.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum, ad primam quaestionem, quod voluntas consequitur
<lb/>naturam humanam: quod quidem Damascenus in 3 lib.,
<lb/>probat quinque rationibus. Primo, quia quaelibet natura habet motum proprium:
<lb/>motus autem rationalis naturae proprius est ut libere in aliquid tendat,
<lb/>quod voluntatis est. Secundo, quia nullus addiscit velle, sicut nec alia naturalia.
<lb/>Tertio, quia natura in homine non ducit sicut in aliis, sed ducitur; unde oportet
<lb/>homini libertatem inesse in suo motu: et hoc est voluntatis. Quarto, quia homo
<lb/>secundum suam naturam ad imaginem Dei factus est: consistit autem imago in
<lb/>memoria, intelligentia, et voluntate. Quinto, quia invenitur in omnibus habentibus
<lb/>naturam; unde Christus cum naturam nostram integram assumpserit (alias
<lb/>non esset verus homo), constat quod voluntatem assumpsit; et ita in Christo est
<lb/>voluntas humana et divina: non quidem componentes unam voluntatem, sicut
<lb/>Eutyches dixit, quia tunc neutra esset in eo; sed utraque distincta manens
<lb/>in ipso; et sic in Christo sunt duae voluntates.
<lb/>AD OBIECTA
<lb/>Ad primum ergo dicendum, quod quamvis velle sit personae, tamen hoc est per
<lb/>potentiam naturalem, quae est principium illius actus: et ideo, quia in Christo
<lb/>sunt duae naturae, sunt duae voluntates; tamen est unus volens propter unitatem
<lb/>personae.
<lb/>Ad secundum dicendum, quod voluntas divina non ducit affectum humanum
<lb/>cogendo ipsum, sed dirigendo; et hoc non excludit rationem voluntatis.
<pb n="vol. 5, p. 884"/>
<lb/>Ad tertium dicendum, quod voluntas dicitur tribus modis. Aliquando ipsa
<lb/>potentia volendi; aliquando ipse actus volendi; aliquando autem ipsum volitum;
<lb/>et quantum ad hoc unitur voluntas sancti hominis voluntati Dei, non
<lb/>autem quantum ad duo prima.
<lb/><hi rend="bold">Solutio II</hi>
<lb/>Ad secundam quaestionem dicendum, quod in Christo fuerunt omnia quae sunt
<lb/>de perfectione humanae naturae. Sicut autem de perfectione humanae naturae,
<lb/>inquantum homo est homo, est rationis voluntas; ita de perfectione hominis,
<lb/>inquantum animal, est appetitus sensibilis; et ideo oportet appetitum sensitivae
<lb/>partis in Christo ponere. Sed iste appetitus in aliis animalibus non habet rationem
<lb/>voluntatis, quia aguntur instinctu naturae potius quam agant, ut dicit
<lb/>Damascenus, et ita non habent liberum motum, quem voluntas
<lb/>requirit. Tamen appetitus sensibilis potest in homine dici voluntas, inquantum
<lb/>est obediens rationi, ut dicitur in 1 Ethic.; et ideo participat aliqualiter
<lb/>libertatem voluntatis, sicut et rectitudinem rationis, ut possit dici voluntas participative,
<lb/>sicut dicitur ratio per participationem. Et ita in Christo quantum ad
<lb/>humanam naturam dicimus duas voluntates, scilicet sensualitatis et rationis.
<lb/>AD OBIECTA
<lb/>Ad primum ergo dicendum, quod in Christo sunt duae naturae integrae, quarum
<lb/>una non est pars alterius, ex quibus immediate persona componitur; sed
<lb/>tamen altera naturarum, scilicet humana, dividitur in multas partiales naturas,
<lb/>sicut in naturam corporis et animae, in sensitivam et rationalem; et secundum
<lb/>hoc etiam voluntas humana dividitur in duas voluntates.
<lb/>Ad secundum dicendum, quod sicut appetitus rationis non sequitur quamlibet
<lb/>apprehensionem rationis, sed quando aliquid apprehenditur ut bonum, ita et
<lb/>appetitus sensibilis non surgit nisi quando apprehenditur ut conveniens. Hoc
<lb/>autem non fit per exteriorem sensum, qui apprehendit formas sensibiles; sed
<lb/>per aestimationem, quae apprehendit rationem convenientis et nocivi quam
<lb/>sensus exterior non apprehendit; et ideo in parte sensitiva non est nisi unus
<lb/>appetitus secundum genus; qui tamen dividitur, sicut in species, in irascibilem
<lb/>et concupiscibilem, quarum utraque sub sensualitate computatur.
<lb/>Ad tertium dicendum, quod voluntas per essentiam, est in ratione per essentiam;
<lb/>et voluntas participative, est in ratione per participationem.
<lb/>Ad quartum dicendum, quod sensualitas dicitur serpens, et principium peccati,
<lb/>non quantum ad naturam potentiae, quam Christus assumpsit, sed quantum ad
<lb/>corruptionem fomitis, quae in Christo non fuit.
<lb/>Ad quintum dicendum, quod in Christo aliquid accidit non praevisum a sensu
<lb/>interiori vel exteriori, quamvis praevisum ab eo per rationem, vel per scientiam
<lb/>divinam: et ideo in ipso motus sensualitatis fuit quidem subitus respectu sensus,
<lb/>sed non respectu rationis vel Divinitatis.
<pb n="vol. 5, p. 886"/>
<lb/><hi rend="bold">Solutio III</hi>
<lb/>Ad tertiam quaestionem dicendum, quod distinctio potentiarum attenditur
<lb/>secundum diversas rationes: obiectum autem voluntatis est bonum secundum
<lb/>rationem boni; unde cum ista ratio sit communis omnibus, non potest esse quod
<lb/>appetitus rationis secundum diversas potentias distinguatur; et ideo in Christo
<lb/>et in aliis hominibus est tantum una potentia voluntatis. Possunt autem esse
<lb/>diversi respectus illius voluntatis, secundum quos invenitur aliquando distingui
<lb/>voluntas rationis. Magister autem attendens ad naturam potentiae, voluntatem
<lb/>rationis in Christo non distinguit.
<lb/>AD OBIECTA
<lb/>Ad primum ergo dicendum, quod «thélesis» secundum Damascenum est voluntas
<lb/>naturalis, quae scilicet in modum naturae movetur in aliquid secundum
<lb/>bonitatem absolutam in eo consideratam; «bùlesis» autem est appetitus rationalis,
<lb/>qui movetur in aliquod bonum ex ordine alterius: et haec duo a Magistro
<lb/>aliis nominibus dicuntur voluntas ut natura, et voluntas ut ratio: secundum
<lb/>quae tamen non diversificatur potentia voluntatis: quia diversitas ista est ex eo
<lb/>quod movemur in aliquid sine collatione, vel cum collatione. Conferre autem
<lb/>non est per se voluntatis, sed rationis. Unde illa divisio voluntatis non est per
<lb/>essentialia, sed per accidentalia: et propter hoc non sunt diversae potentiae,
<lb/>sed una differens secundum respectum ipsius ad apprehensionem praecedentem,
<lb/>quae potest esse cum collatione, vel sine collatione. Tamen utraque istarum
<lb/>in Christo fuit, scilicet voluntas ut natura, quae est «thélesis» et voluntas
<lb/>ut ratio, quae est «bùlesis».
<lb/>Ad secundum dicendum, quod peccatum dicitur esse in ratione, non quia in
<lb/>ipsa completur, sed in voluntate consequente rationem. Ratio autem superior et
<lb/>inferior non sunt diversae potentiae: quia non distinguuntur secundum rationem
<lb/>obiecti, ut in 2, dist. 24, quaest. 2, art. 2, dictum est; sed illa distinctio est
<lb/>rationis secundum ordinem ad habitus diversos, secundum quod ex diversis
<lb/>mediis ad idem procedit, scilicet rationibus temporalibus et aeternis. Medium
<lb/>autem ex quo proceditur ad aliquid, pertinet ad rationem, non ad voluntatem:
<lb/>unde quamvis in ratione faciat aliquam diversitatem vel distinctionem, saltem
<lb/>per officia, in voluntate nullam distinctionem causat.
<lb/>Ad tertium dicendum, quod obiectum intellectus est verum, cuius differentiae
<lb/>sunt necessarium et contingens; non autem sunt differentiae boni inquantum
<lb/>huiusmodi, quod est obiectum appetitus: et ideo necessarium et contingens
<lb/>magis possunt diversificare intellectum quam voluntatem.
<lb/>Ad quartum dicendum, quod obiectum appetitus sensibilis non est bonum simpliciter,
<lb/>sed est bonum particulare: et quia aliam rationem particularis boni habet
<lb/>delectabile et arduum; ideo penes has duas rationes boni dividitur appetitus sensibilis,
<lb/>et non rationalis, qui habet pro obiecto bonum simpliciter; unde irascibilis
<lb/>et concupiscibilis, non sunt humanae per essentiam, sed per participationem.
<pb n="vol. 5, p. 888"/>
<lb/>Ad quintum dicendum, quod voluntas quae est finis, et liberum arbitrium, non
<lb/>sunt diversae potentiae, sicut in 2 lib., dist. 24, quaest. 1, art. 3, dictum est; sed
<lb/>differunt «bùlesis» et «thélesis», quia ad liberum arbitrium pertinet eligere aliquid
<lb/>in ordine ad finem, voluntas autem est de fine absolute. Ex his quae dicta
<lb/>sunt, potest videri quomodo voluntas in Christo distinguatur. Voluntas enim aliqua,
<lb/>vel attribuitur sibi ratione personae suae, vel ratione membrorum, quorum
<lb/>personam in se transfert. Si autem ratione personae suae, aut secundum divinam
<lb/>naturam, aut secundum humanam. Si secundum humanam, aut sensualitatis
<lb/>aut rationis. Si rationis, aut secundum absolutam, aut secundum collativam.
<lb/>Ad sextum dicendum, quod voluntas pietatis est voluntas ut natura, inquantum
<lb/>refugit ea quae sunt nociva sibi, vel aliis, non considerato ordine rerum ad finem.
<lb/>ARTICULUS 2
<lb/><hi rend="bold">Utrum voluntas humana in Christo</hi>
<lb/><hi rend="bold">divinae voluntati semper conformis fuerit in volito</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod voluntas humana in Christo semper divinae voluntati conformabatur
<lb/>in volito. Quanto enim est maior conformitas humanae ad divinam,
<lb/>tanto est maior rectitudo voluntatis, quae in hoc consistit, sicut patet per
<lb/>Glossam super illud Psalm. 32: «Rectos decet collaudatio». Sed Christus
<lb/>habuit rectissimam voluntatem. Ergo conformabatur divinae voluntati etiam
<lb/>quantum ad volita.
<lb/>2. Praeterea, voluntas beatorum conformatur Deo quantum ad volita: quia
<lb/>omnia habent quae volunt. Sed Christus fuit verus comprehensor. Ergo quantum
<lb/>ad volitum divinae voluntati eius voluntas conformis erat.
<lb/>3. Praeterea, ex hoc licet nobis aliud velle quam Deus vult, quia nescimus quid
<lb/>Deus velit in aliquibus. Sed Christus sciebat in omnibus quid Deus vellet. Ergo
<lb/>quantum ad omnia volita voluntatem humanam divinae conformabat.
<lb/>SED CONTRA, Christus flevit de destructione Hierusalem. Ergo volebat eam non
<lb/>destrui. Sed Deus volebat eam destrui. Ergo voluit aliquid quod Deus non voluit.
<lb/>Praeterea, ipse dixit Luc. 22, 42: «Non mea voluntas, sed tua fiat». Ergo volebat
<lb/>secundum voluntatem humanam aliquid quod non volebat secundum divinam.
<pb n="vol. 5, p. 890"/>
<lb/><hi rend="bold">Quaestiuncula II</hi>
<lb/>1. Ulterius. VIDETUR quod voluntas sensualitatis sit contraria voluntati rationis
<lb/>in Christo. Sicut enim dicit Augustinus in lib. de Trinit., voluntatum contrarietas
<lb/>est ex contrarietate volitorum, non ex contrarietate naturarum, ut
<lb/>Manichaei dicunt. Sed volita sensualitatis et rationis in Christo fuerunt contraria:
<lb/>quia sensualitas refutabat mortem, quam ratio eligebat. Ergo contrariabatur
<lb/>voluntas sensualitatis voluntati rationis in Christo.
<lb/>2. Praeterea, sicut dicit Damascenus, in Christo unicuique
<lb/>potentiae permittebatur agere quod erat sibi proprium et naturale.
<lb/>Sed naturale est appetitui sensualitatis ut appetat hoc quod est delectabile secundum sensum.
<lb/>Ergo hoc appetebat in Christo. Sed ex hoc est pugna sensualitatis contra
<lb/>rationem in nobis quod sensualitas appetit delectabilia secundum sensum. Ergo
<lb/>in Christo huiusmodi pugna fuit.
<lb/>3. Praeterea, quicumque affligitur in hoc in quo alius delectatur, habet contrariam
<lb/>voluntatem illi. Sed voluntas rationis Christi delectabatur in ieiunio, sicut
<lb/>in opere virtutis, in quo sensualitas affligebatur, quia esuriit, ut dicitur Matth. 4.
<lb/>Ergo sensualitas rationi contrariabatur in Christo.
<lb/>SED CONTRA, in rebellione sensualitatis ad rationem consistit primus motus, qui
<lb/>est peccatum veniale. Sed in Christo non fuit aliquod peccatum. Ergo non fuit
<lb/>in Christo contrarietas sensualitatis ad rationem.
<lb/>Praeterea, Augustinus super Gen., dicit: «Omne animal fuit in arca Noe, quia
<lb/>omnes motus fuerunt peccati in Christo». Sed hoc non contingit in illis in quibus
<lb/>est pugna sensualitatis contra rationem. Ergo in Christo talis pugna non fuit.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod voluntas rationis erat sibi contraria. Medium enim
<lb/>communicat cum utroque extremorum. Sed voluntas rationis media erat in
<lb/>Christo inter voluntatem divinam et sensualitatem. Ergo conformabatur utrique.
<lb/>Sed sensualitas volebat contrarium eius quod Deus volebat. Ergo voluntas
<lb/>rationis volebat contraria.
<lb/>2. Praeterea, voluntas ut natura vult illud quod est ad conservationem naturae.
<lb/>Sed voluntas ut ratio in Christo volebat mortem, et alia huiusmodi quae ad corruptionem
<lb/>naturae pertinent. Ergo in voluntate rationis erat contrarietas in
<lb/>Christo.
<lb/>3. SED CONTRA, contraria non possunt esse in eodem simul. Sed voluntas rationis
<lb/>est tantum una potentia, ut dictum est, art. praec.. Ergo non potest esse in ea
<lb/>aliqua contrarietas.
<lb/>4. Praeterea, voluntas sequitur apprehensionem rationis. Sed in ratione Christi
<lb/>non fuit aliqua contrarietas, sed fuit determinata ad unum. Ergo nec in voluntate.
<pb n="vol. 5, p. 892"/>
<lb/>5. Praeterea, sicut dicit Augustinus in lib. Confess., contrarietas voluntatis
<lb/>causatur ex imperfectione voluntatis: quia voluntas non est perfecta neque
<lb/>istius neque illius. Sed in Christo non fuit voluntas imperfecta. Ergo voluntas
<lb/>rationis non contrariabatur sibi.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod cum voluntas sequatur
<lb/>rationem, processus voluntatis proportionatur processui rationis. Ratio autem
<lb/>habet aliquod principium per se notum, ad quod resolvendo, reducit illud cuius
<lb/>cognitionem quaerit: et quando ad illud reducere potuerit, habet certitudinem
<lb/>de re, et sententiat quod ita est; sed antequam ad illud principium reducere
<lb/>possit, movetur aliquibus verisimilitudinibus: et si quidem rationibus illis detineatur
<lb/>tamquam certis, decipitur et errat; si autem illis non detineatur, tunc
<lb/>habet opinionem unius partis cum formidine alterius. Finis autem, ut dicit
<lb/>Philosophus, 7 Ethic., se habet in voluntariis sicut principium in speculativis:
<lb/>unde quando voluntas reducit aliquid consiliabile in finem in quo totaliter
<lb/>quiescit, sententialiter acceptat illud; si autem reducat in finem in quo non
<lb/>totaliter quiescit, trepidat inter utrumque. Sed si consideretur hoc quod est ad
<lb/>finem sine ordine ad finem, movetur voluntas in ipsum secundum bonitatem vel
<lb/>malitiam, quam in eo absolute inveniet. Sed quia voluntas non sistit in motu
<lb/>quem habet circa huiusmodi, cum non feratur in ipsum sicut in finem; ideo non
<lb/>sententiat finaliter secundum praedictum motum suum de illo, quousque finem
<lb/>in quem illud ordinat, non consideret: unde voluntas non simpliciter vult illud;
<lb/>sed vellet, si nil inveniretur repugnans.
<lb/>Voluntas autem ut natura movetur in aliquid, ut dictum est,
<lb/>absolute: unde si per rationem non ordinetur in aliquid aliud,
<lb/>acceptabit illud absolute, et erit illius tamquam finis; si autem ordinet in finem,
<lb/>non acceptabit aliquid absolute, quousque perveniat ad considerationem finis,
<lb/>quod facit voluntas ut ratio. Patet igitur quod voluntas ut natura imperfecte vult
<lb/>aliquid, et sub conditione, nisi feratur in ipsum sicut in finem; sed eorum quae
<lb/>ordinantur ad finem, habet voluntas ut ratio ultimum iudicium et perfectum.
<lb/>His visis, potest patere, qualiter voluntas rationis, divinae voluntati in Christo
<lb/>conformatur in volito; quia voluntas ut natura nunquam in Christo movebatur
<lb/>in aliquid sicut in finem, nisi quod Deus vult. Et cum voluntas ut ratio nunquam
<lb/>moveatur in aliquid nisi ex ratione finis, patet quod etiam voluntas ut ratio
<lb/>conformabatur divinae voluntati in volito; sed voluntas ut natura, mota in aliquid
<lb/>non sicut in finem (quod quidem non eodem modo se habet in bonitate et
<pb n="vol. 5, p. 894"/>
<lb/>malitia secundum se consideratum, et in ordine ad finem), non conformabatur
<lb/>divinae voluntati in volito: quia Christus volebat non pati, Deus autem
<lb/>volebat eum mori; mors autem secundum se mala erat, sed relata ad finem,
<lb/>bona. Hoc autem, ut dictum est, non est perfecte velle aliquid, sed sub conditione:
<lb/>unde a Magistris velleitas appellatur.
<lb/>Patet igitur quod secundum voluntatem rationis conformabatur divinae voluntati
<lb/>in volito quantum ad omne quod perfecte et absolute volebat, non autem
<lb/>quantum ad id quod volebat imperfecte. Similiter etiam nec voluntas sensualitatis
<lb/>conformabatur divinae voluntati in volito in his quae erant nociva naturae:
<lb/>quia sensualitatis non est ordinare ad finem, ex quo illa habebant quod essent
<lb/>bona, et Deo accepta: tamen sensualitatis voluntas et rationis conformabatur
<lb/>divinae voluntati in actu volendi, quamvis non in volito; quia quamvis Deus
<lb/>non vellet hoc quod sensualitas vel voluntas ut natura volebat in Christo, volebat
<lb/>tamen illum actum utriusque, inquantum, secundum Damascenum,
<lb/>permittebat unicuique partium animae pati et agere quod sibi erat
<lb/>naturale et proprium, quantum expediebat ad finem redemptionis, et ostensionem
<lb/>veritatis naturae.
<lb/>AD OBIECTA
<lb/>Ad primum ergo dicendum, quod conformitas quae est in volitione,
<lb/>non facit rectitudinem voluntatis: quia aliquis potest peccando velle illud volitum
<lb/>quod vult Deus, et meretur in hoc quod illud non vult, ut in fine 1 lib.,
<lb/>distinct. 48, dictum est. Sed rectitudo voluntatis causatur ex conformitate in
<lb/>modo volendi, ut scilicet velit ex caritate sicut Deus; et iterum in causa finali,
<lb/>ut propter idem velit; et iterum in causa efficiente, ut scilicet Deus velit ipsum
<lb/>velle, ut dictum est.
<lb/>Ad secundum dicendum, quod in beatis, qui sunt solum comprehensores, quando
<lb/>erunt dotati impassibilitate, nihil eis quantum ad sensitivam partem laesivum
<lb/>occurret: et ideo non erit aliquid in quo eorum sensualitas a divina voluntate
<lb/>discordet. Secus autem fuit in Christo, qui simul beatus et passibilis fuit. Et similiter
<lb/>nec voluntas ut natura, quantum ad ea quae ad ipsos pertinent, quia ab omni
<lb/>malo liberati erunt. Sed mala damnatorum vellent imperfecte modo praedicto,
<lb/>scilicet voluntate conditionata, non esse; in quo etiam, quamvis non conformentur
<lb/>quantum ad volitum divinae voluntati consequenti, conformantur tamen divinae
<lb/>voluntati antecedenti, quae vult omnes homines salvos fieri: et quantum ad
<lb/>hoc est similitudo inter voluntatem hominis Christi et voluntatem beatorum.
<lb/>Ad tertium dicendum, quod quamvis Christus sciret quid Deus vellet in quolibet,
<lb/>non tamen qualibet sua VI apprehendebat divinam voluntatem, nec rationem
<lb/>quare Deus id vellet secundum ordinem ad finem aliquem: et ideo non
<lb/>oportebat quod quaelibet vis eius conformaretur divinae voluntati in volito.
<pb n="vol. 5, p. 896"/>
<lb/><hi rend="bold">Solutio II</hi>
<lb/>Ad secundam quaestionem dicendum, quod pugna sive contrarietas sensualitatis
<lb/>ad rationem, causatur in nobis ex tribus. Primo ex diversitate volitorum;
<lb/>secundo, quia sensualitas in suum volitum effrenate et sine regimine rationis
<lb/>fertur; tertio ex hoc quod sensualitas effrenata tendens in suum volitum, retardat
<lb/>motum rationis, et impedit vel in toto vel in parte: et haec duo ultima in
<lb/>Christo non fuerunt, quia nunquam motus sensualitatis in aliquid ferebatur nisi
<lb/>praeordinaretur a ratione: et sic quamvis voluntas rationis non vellet illud volitum
<lb/>in quod sensualitas tendebat, volebat tamen quod sensualitas in id tenderet,
<lb/>sicut dictum est de voluntate divina et humana. Similiter nec motus sensualitatis
<lb/>impediebat motum rationis, quia non erat violenta refusio in Christo de
<lb/>potentia in potentiam.
<lb/>AD OBIECTA
<lb/>Ad primum ergo dicendum, quod contraria nata sunt fieri circa idem: unde
<lb/>quamvis motus sensualitatis et rationis in contraria tendant, non tamen sunt
<lb/>contrarii, nisi quatenus ex sensualitate redundat in rationem aliquod impedimentum,
<lb/>vel quantum ad actum quo regit alias potentias, et hoc est quando
<lb/>effrenate sensualitas in suum obiectum fertur; vel quantum ad proprium actum
<lb/>rationis, et hoc est quando sensualitas extinguit vel retardat motum rationis:
<lb/>quae duo in Christo non fuerunt, sicut in nobis sunt; et ideo nulla fuit in
<lb/>Christo pugna vel contrarietas sensualitatis ad rationem.
<lb/>Ad secundum dicendum, quod naturale est sensualitati humanae quod feratur
<lb/>in delectabile sensus secundum regimen rationis; sed quod immoderate feratur,
<lb/>hoc facit corruptio fomitis; et hinc est peccatum veniale in sensualitate.
<lb/>Ad tertium dicendum, quod illa ratio probat diversitatem volitorum tantum.
<lb/><hi rend="bold">Solutio III</hi>
<lb/>Ad tertiam quaestionem dicendum, quod secundum voluntatem rationis,
<lb/>Christus diversa volebat, non tamen uno modo, sed alterum absolute, alterum
<lb/>autem sub conditione, et imperfecte; et ideo non erat contrarietas in voluntate:
<lb/>quia contrarietas in habitu vel in actu est ex contraria ratione obiecti: ratio
<lb/>autem secundum quam unum contrariorum volebat voluntas ut ratio, et alterum
<lb/>volebat ut natura, non habet contrarietatem: quod enim aliquid ex ordine ad
<lb/>finem bonitatem habeat, quod sine illo ordine in se malum esset, non habet aliquam
<lb/>repugnantiam, secundum quam, ut dictum est, in diversa ferantur voluntas
<lb/>ut ratio, et voluntas ut natura.
<pb n="vol. 5, p. 898"/>
<lb/>AD OBIECTA
<lb/>Unde patet responsio ad duas primas rationes, quae concludunt diversitatem
<lb/>volitorum.
<lb/>Et similiter ad tertiam, quae est ad oppositum, quae concludit de contrarietate
<lb/>voluntatis.
<lb/>Ad quartum dicendum, quod sicut in Christo erat ratio determinata ad unum,
<lb/>quantum ad ultimum iudicium, ita et voluntas erat determinata tantum ad
<lb/>unum, quantum ad ultimum consensum et absolutum: tamen in ratione erat
<lb/>apprehensio diversarum et contrariarum rationum circa eamdem rem diversimode
<lb/>consideratam: et sic etiam erat de motu voluntatis.
<lb/>Ad quintum dicendum, quod Augustinus loquitur quando voluntas tendit in duo
<lb/>quantum ad ultimum et absolutum consensum, quod in Christo non fuit.
<lb/>ARTICULUS 3
<lb/><hi rend="bold">Utrum Christo fuerit conveniens orare</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod orare non fuerit competens Christo. Quia, sicut dicit
<lb/>Damascenus, oratio est ascensus intellectus in Deum. Sed
<lb/>ascendere in Deum, cum sit distantis a Deo, non competit intellectui Christi,
<lb/>qui semper Deo coniunctus erat. Ergo Christo non competit orare.
<lb/>2. Praeterea, nullus petit aliquid a seipso. Sed, sicut Damascenus dicit,
<lb/>oratio est petitio decentium a Deo. Cum ergo Christus sit Deus, et non
<lb/>sit alius Deus praeter eum, orare non pertinet ad ipsum.
<lb/>3. Praeterea, oratio est expressio voluntatis, quia est de eo quod quis absolute
<lb/>vult; alias est fictio. Sed Christus quidquid absolute volebat, hoc sciebat Deum
<lb/>velle. Ergo non oportebat quod de hoc ipso rogaret.
<lb/>SED CONTRA, eius qui non potest omnia de se est orare. Sed Christus, secundum
<lb/>quod homo, omnia non poterat, ut supra, dist. 14, quaest. 1, art. 4, dictum est.
<lb/>Ergo eius, secundum quod homo, est orare.
<lb/>Praeterea, officium pontificis est preces ad Deum fundere. Sed Christus est
<lb/>pontifex, ut dicitur Hebr. 2. Ergo eius est orare.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod non sit eius orare pro se, sed tantum pro aliis: officium
<lb/>enim sacerdotis est eodem modo orare et hostias offerre. Sed Christus obtulit
<lb/>hostiam non pro se, sed pro aliis, ut dicitur Hebr. 7. Ergo nec pro se oravit.
<pb n="vol. 5, p. 900"/>
<lb/>2. Praeterea, in quolibet genere moventium est devenire ad primum movens
<lb/>quod non movetur secundum illum motum, sicut alterantia reducuntur ad primum
<lb/>alterans non alteratum. Sed Christus est primus inter orantes. Ergo ipse
<lb/>est orans, et pro eo non oratur.
<lb/>3. Praeterea, nullus sapiens orat contrarium eius quod vult. Sed in Christo nihil
<lb/>accidebat nisi quod ipse volebat. Ergo ipse non pro se oravit.
<lb/>SED CONTRA, oratio fit non tantum contra infirmitatem culpae, sed etiam contra
<lb/>infirmitatem poenae. Sed Christus circumdatus erat infirmitate poenae, quamvis
<lb/>non infirmitate culpae. Ergo pro se orare poterat.
<lb/>Praeterea, per orationem aliquis sibi meretur. Sed Christus sibi meruit claritatem
<lb/>corporis. Ergo Christus pro se orare potuit.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod oratio qua pro se oravit, fuit actus sensualitatis. Eius
<lb/>enim est orare, cuius est velle. Sed non mori in Christo absolute non volebat nisi
<lb/>sensualitas. Ergo oratio qua mortem petebat a se excludi, erat actus sensualitatis.
<lb/>2. Praeterea, Magister dicit in littera, quod ex affectu [defectu] humano quem
<lb/>ex Virgine contraxit calicem transire orabat. Sed affectum rationis non traxit ex
<lb/>Virgine: quia anima rationalis fit per creationem, et non ex traduce. Ergo hoc
<lb/>oravit per affectum sensualitatis.
<lb/>3. Praeterea, catuli leonum quaerunt a Deo escam sibi, et pulli corvorum invocant
<lb/>eum, ut dicitur in Psalm. 103 et 146. Sed in eis non est nisi affectus sensualitatis.
<lb/>Ergo et Christus orare potuit per sensualitatem tantum.
<lb/>SED CONTRA, eius est orare, cuius est Deum cognoscere. Hoc autem est tantum
<lb/>rationis. Ergo rationis est tantum orare in Christo.
<lb/>Praeterea, oratio ad vitam contemplativam pertinet. Sed vita contemplativa non
<lb/>habet aliquam communitatem cum sensualitate. Ergo oratio Christi non fuit
<lb/>actus sensualitatis.
<lb/><hi rend="bold">Quaestiuncula IV</hi>
<lb/>1. Ulterius. VIDETUR quod non omnis Christi oratio fuit exaudita, per id quod
<lb/>dicitur in Psalm. 21, 3: «Clamabo per diem, et non exaudies», quod Glossa
<lb/>exponit de Christo.
<lb/>2. Praeterea, oravit ut discipuli servarentur a malo, ut patet Ioan. 17, et omnes
<lb/>qui credituri erant per verbum eorum in ipsum. Hoc autem non fuit impletum
<lb/>nec quantum ad ipsos Apostolos, nec quantum ad alios credentes; nec de malo
<lb/>culpae, nec de malo poenae. Ergo non omnis Christi oratio fuit exaudita.
<lb/>3. Praeterea, ut dicitur Lucae 23, oravit pro crucifixoribus, ut peccatum eis non
<lb/>imputaretur, sed ut parceretur. Sed non omnibus remissum fuit illud peccatum:
<lb/>quia non omnes conversi sunt ad fidem, sine qua non est peccatorum remissio.
<lb/>Ergo sua oratio non fuit exaudita.
<pb n="vol. 5, p. 902"/>
<lb/>4. Praeterea, oravit ut calix ab eo transferretur, ut patet Matth. 26. Hoc autem
<lb/>non fuit factum. Ergo etc..
<lb/>SED CONTRA, Hebr. 5, 7: «Exauditus est pro sua reverentia».
<lb/>Praeterea, oratio sua non fuit minus efficax quam aliorum sanctorum. Sed aliis
<lb/>sanctis ipse dicit: «Petite et accipietis»; Ioan. 16, 24. Ergo et ipse quod petiit
<lb/>accepit.
<lb/>Praeterea, Ioan. 11, 42: «Ego autem sciebam quia semper me audis».
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo ad primam quaestionem dicendum, quod Christo, secundum quod
<lb/>Deus, non competit orare nec obedire, nec aliquid quod minorationem sonat,
<lb/>aut quod ad diversitatem voluntatis pertinet: sed secundum quod homo, competit
<lb/>sibi orare propter tria, ut dicit Damascenus. Primo propter veritatem
<lb/>humanae naturae insinuandam, secundum quam minor est Patre, et obediens
<lb/>ei, et orans ipsum. Secundo ad exemplum orandi nobis praebendum: quia
<lb/>omnis eius actio, nostra est instructio; cum sit nobis datus quasi exemplum virtutis.
<lb/>Tertio ad ostendendum quod a Deo venerat, et sibi contrarius non erat,
<lb/>dum eum orando principium recognoscebat.
<lb/>AD OBIECTA
<lb/>Ad primum ergo dicendum, quod ascendere est proprie tendere in aliquid quod
<lb/>supra ipsum erat. Intellectus autem Christi non tendit in aliquid quod supra
<lb/>ipsum esset quantum ad contemplationem, quia quidquid de Deo unquam contemplatus
<lb/>est, hoc contemplatus est a primo instanti conceptionis; et secundum
<lb/>hoc dicit Damascenus, quod intellectus Christi ascensione quae est
<lb/>in Deum non indigebat: sed tamen potentia divina, quam orando implorabat,
<lb/>supra ipsum erat; et sic ascendens in Deum orabat.
<lb/>Ad secundum dicendum, quod in aliis hominibus est una intellectualis voluntas
<lb/>cuius est orare, quae habet etiam imperium super alias vires in ipsis existentes;
<lb/>et ideo eius non est orare, sed imperare respectu eorum quae per ipsos fieri
<lb/>possunt. Sed non omnia quae erant in Christo, erant subiecta rationi, et voluntati
<lb/>rationis, sed aliquid supra ipsam, scilicet Deitas: unde sicut in aliis hominibus
<lb/>ratio et voluntas imperant aliis viribus; ita in Christo orabant Deitatem.
<lb/>Ad tertium dicendum, quod aliquid oravit Christus quod absolute fieri rationis
<lb/>voluntate volebat, quamvis non omnia, ut dicetur: et quamvis sciret hoc esse in
<lb/>Dei voluntate, nihilominus orabat quia sciebat Deum velle hoc impleri per
<lb/>suam orationem; sicut etiam Deus vult aliquem salvare orationibus alicuius
<lb/>sancti; unde non est superfluum quod ille sanctus pro eo orat.
<pb n="vol. 5, p. 904"/>
<lb/><hi rend="bold">Solutio II</hi>
<lb/>Ad secundam quaestionem dicendum, quod oratio semper est ad supplendum
<lb/>aliquem defectum. Christus autem non patiebatur aliquem defectum quantum
<lb/>ad bona spiritualia, quia beatus erat; patiebatur autem defectum, inquantum
<lb/>passibilis erat in anima et in corpore: unde omnis oratio Christi quae erat pro
<lb/>bonis spiritualibus, non erat pro se, sed pro aliis; sicut illud: «Ut sint unum in
<lb/>nobis sicut et nos unum sumus», Ioan. 17: sed oratio quae erat pro his quae
<lb/>pertinent ad corpus, etiam erat ipsi pro seipso, sicut patet per illud Psal. 40, 11:
<lb/>«Resuscita me, et retribuam eis»; quae quidem oratio, etsi sit pro se, idest ut
<lb/>ipse resuscitaretur; tamen est pro aliis, inquantum ad aliorum salutem tendit:
<lb/>quia «resurrexit propter iustificationem nostram», Rom. 4, 25, et instructionem,
<lb/>quia eius exemplo ab ipso Deo petere debemus.
<lb/>AD OBIECTA
<lb/>Ad primum ergo dicendum, quod oratio effunditur pro quolibet defectu amovendo;
<lb/>sed hostia praecipue contra peccatum offertur, ut per eam Deus placatus,
<lb/>aliquid concedat. Christus autem quamvis aliquem defectum poenae habuerit;
<lb/>non tamen habuit defectum culpae; et ideo pro se oravit, non autem pro se
<lb/>hostiam obtulit.
<lb/>Ad secundum dicendum, quod orans pro quo non oratur, est ipse Christus,
<lb/>secundum quod beatus, non autem secundum ea quae ad statum viatoris
<lb/>pertinent.
<lb/>Ad tertium dicendum, quod in Christo non erat aliquid quod voluntate rationis
<lb/>absolute et simpliciter non vellet tunc esse in se; erat tamen in ipso passibilitas,
<lb/>quam volebat, peracto redemptionis opere, per gloriam resurrectionis a se
<lb/>removere; et erat in eo aliquid, scilicet passio imminens, quam volebat etiam
<lb/>tunc non inesse voluntate sensualitatis, et rationis ut naturae.
<lb/><hi rend="bold">Solutio III</hi>
<lb/>Ad tertiam quaestionem dicendum, quod actus sensualitatis dicitur dupliciter.
<lb/>Uno modo sensualitatis sicut principii elicientis actum: et sic oratio non potest
<lb/>esse actus sensualitatis in Christo, ut probant rationes secundo inductae. Alio
<lb/>modo dicitur sensualitatis ut obiecti, idest de eo quod sensualitas volebat: et sic
<lb/>erat aliqua eius oratio sensualitatis: quia ratio orans, erat quasi advocatus
<lb/>sensualitatis, proponens Deo appetitum sensualitatis. Hoc autem non faciebat
<lb/>quasi ratio vellet hoc quod pro sensualitate petebat; sed ut doceret omnem
<lb/>hominis voluntatem Deo subdendam esse, et in omnibus necessitatibus ad eum
<lb/>recurrendum; unde subdit: «Non mea voluntas, sed tua fiat»; Luc. 22, 42.
<pb n="vol. 5, p. 906"/>
<lb/>AD OBIECTA
<lb/>Ad primum ergo dicendum, quod quando aliquis orat propter suam utilitatem,
<lb/>ratio non petit nisi hoc quod vult; et ideo tunc cuius est orare eius est velle. Sed
<lb/>Christus hoc non petebat propter suam utilitatem, ut scilicet ipse effectum huius
<lb/>petitionis consequeretur, sed propter utilitatem aliorum, ut dictum est; et ideo
<lb/>ratio non petebat hoc, secundum quod ipsa volebat, sed secundum quod sensualitas
<lb/>appetebat.
<lb/>Ad secundum dicendum, quod ex sensualitate oravit, quamvis sensualitas non
<lb/>oraret: quia appetitus sensualitatis erat causa quare orationem proponebat.
<lb/>Ad tertium dicendum, quod illud quaerere et invocare non designat orationem
<lb/>proprie dictam, sed ordinationem quae est in his, sicut et in omnibus aliis creaturis,
<lb/>ad recipiendum a Deo ea quae ad conservationem sui pertinent.
<lb/><hi rend="bold">Solutio IV</hi>
<lb/>Ad quartam quaestionem dicendum, quod omnis oratio quam Christus obtulit
<lb/>hac intentione, ut ipsam impetraret, fuit exaudita. Sed cum aliquis impetrare
<lb/>non intendat quod absolute non vult; haec sola oratio Christi exaudita fuit quae
<lb/>erat de eo quod Christus absolute voluit. Hoc autem dicitur aliquis simpliciter
<lb/>et absolute velle in quo ultimus eius consensus stat. Ultimus autem consensus
<lb/>est secundum supremam partem appetitus in homine. Appetitus autem rationis
<lb/>est supra appetitum sensus, et in appetitu rationis est supremum quod in finem
<lb/>tendit, vel in aliquid coniunctum fini. Et ideo hoc solum Christus absolute
<lb/>voluit quod secundum rationem voluit ut finem, et ut in ordine ad finem; et
<lb/>omnis talis sua oratio fuit exaudita.
<lb/>Quod autem secundum sensualitatem voluit, absolute non voluit; et ideo ratio
<lb/>non hoc, orando proposuit ut impetraret. Nec tamen fuit simulatio, quia appetitum
<lb/>sensualitatis exprimebat ratione iam dicta: similiter quod volebat ratio ut
<lb/>natura, si in eo non sicut in fine quiescebat, non simpliciter volebat, ut prius
<lb/>dictum est; et ideo etiam haec non hoc proposuit orando ut impetraret; et propter
<lb/>hoc huiusmodi orationes non fuerunt exauditae.
<lb/>AD OBIECTA
<lb/>Ad primum ergo dicendum, quod hoc dixit Christus in persona Ecclesiae, ut
<lb/>dicit Glossa. Vel loquitur de oratione exprimente voluntatem sensualitatis, aut
<lb/>velleitatem rationis ut naturam.
<lb/>Ad secundum dicendum, quod voluntas rationis ut natura, est de eo quod habet
<lb/>in se bonitatem, non considerato ordine eius ad aliud; unde voluntas talis in
<lb/>Christo fuit de salute omnium hominum, sicut voluntas fuit in Deo; sed secundum
<lb/>hanc simpliciter et absolute non dicitur aliquis velle. Hanc autem
<lb/>voluntatem Hugo de Sancto Victore dicit voluntatem pietatis. Sed voluntas ut
<lb/>ratio, est de eo quod habet bonitatem etiam in ordine ad aliud; et secundum
<lb/>hanc voluntatem non volebat Christus omnes salvari, sicut nec Deus voluntate
<pb n="vol. 5, p. 908"/>
<lb/>consequente; et secundum hanc dicitur aliquis simpliciter et absolute velle; et
<lb/>ideo oratio Christi quae fuit secundum hanc voluntatem, fuit exaudita; non
<lb/>autem quae fuit secundum primam; et ideo dicit Hieronymus, quod Christus
<lb/>exauditus est pro praedestinatis, non autem pro non praedestinatis.
<lb/>Et similiter dicendum est ad tertium.
<lb/>Ad quartum dicendum, quod in illa oratione ratio expressit motum sensualitatis,
<lb/>et non suum; unde illud quod orabat, non simpliciter voluit.
<lb/>ARTICULUS 4
<lb/><hi rend="bold">Utrum Christus, secundum quod homo, dubitaverit</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod Christus, secundum quod homo, dubitavit, per hoc quod dicit
<lb/>Ambrosius in littera, quod ut homo dubitabat.
<lb/>2. Praeterea, quicumque nescit omnia, potest dubitare. Sed Christus secundum
<lb/>aliquam scientiam nescivit omnia, ut supra, distinct. 14, quaest. 1, art. 3, dictum
<lb/>est. Ergo secundum illam potuit dubitare.
<lb/>3. Praeterea, ubicumque est timor, ibi est dubitatio. Sed in Christo fuit verus
<lb/>timor, ut supra dictum est, dist. 15, qu. 2, art. 2. Ergo in Christo fuit dubitatio.
<lb/>4. Si dicatur, quod dubitabat secundum sensualitatem et non secundum rationem;
<lb/>contra. Sensualitas sequitur apprehensionem sensitivae partis. Sed futurum
<lb/>periculum, de quo erat passio, non praesciebat sensus. Ergo sensualitas de
<lb/>ipso non dubitabat, sed ratio.
<lb/>5. Si dicatur, quod sensualitas dubitabat ex apprehensione rationis vel ex scientia
<lb/>Deitatis; contra. Christus, non praescivit magis tunc sibi futuram passionem
<lb/>quam a principio. Sed a principio sensualitas in ipso non trepidabat. Ergo nec
<lb/>tunc.
<lb/>SED CONTRA, dubitare est ignorantis. Sed in Christo non fuit ignorantia, sicut
<lb/>supra dictum est. Ergo nec dubitatio.
<lb/>Praeterea, dubitatio ligat rationem ne possit procedere, sicut dicitur in
<lb/>3 Metaph.. Sed in Christo non fuit ratio ligata. Ergo non fuit in ipso
<lb/>dubitatio rationis.
<lb/>Praeterea, ubi est summa securitas, ibi non est aliqua dubitatio. Sed in Christo
<lb/>fuit summa securitas. Psal. 26, 3: «Si consistant adversum me castra, non timebit
<lb/>cor meum». Ergo in ipso non fuit dubitatio.
<pb n="vol. 5, p. 910"/>
<lb/><hi rend="bold">Solutio</hi>
<lb/>Respondeo dicendum, quod dubitatio dupliciter dicitur. Primo enim et principaliter
<lb/>significat motum rationis super utraque parte contradictionis cum formidine
<lb/>determinandi. Iterum secundo translatum fuit hoc nomen ad significandum
<lb/>formidinem affectus in aggrediendo vel sustinendo aliquod terribile.
<lb/>Primo autem modo dicta dubitatio contingit ex defectu medii sufficientis ad
<lb/>veritatem inveniendam; et ideo contingit ex defectu scientiae; et propter hoc in
<lb/>Christo non fuit. Secundo autem modo dicta contingit ex infirmitate eius quod
<lb/>laesivum imminens evadendi facultatem non videt. Et quia Christus habebat
<lb/>infirmitatem in carne, ut supra dictum est, et laesivum mortis imminens, sensualitas
<lb/>trepidabat; ideo erat talis dubitatio in Christo quantum ad sensualitatem,
<lb/>quamvis esset summa securitas quantum ad rationem, quae auxilium divinum
<lb/>imminere videbat, quod sensualitas apprehendere non poterat.
<lb/>AD OBIECTA
<lb/>Ad primum ergo dicendum, quod Ambrosius loquitur quantum ad sensualitatis
<lb/>timorem; quem dum ostendit, videbatur hominibus dubitare etiam quantum ad
<lb/>rationem.
<lb/>Ad secundum dicendum, quod non omnis nescientia dubitationem causat, sed
<lb/>quando aliquis rationem eius quod quaerit, et de quo contraria apparent, videre
<lb/>non potest; et ideo in Christo non fuit talis dubitatio.
<lb/>Ad tertium dicendum, quod dubitatio pro ut pro timore ponitur, in Christo fuit
<lb/>quantum ad sensualitatem.
<lb/>Ad quartum dicendum, quod sensualitas movetur etiam ex his quae ratio
<lb/>apprehendit: quia formantur formae particulares in imaginatione, ex quibus
<lb/>sensualitas nata est moveri.
<lb/>Ad quintum dicendum, quod quamvis mors a principio conceptionis esset praevisa,
<lb/>non tamen praevidebatur ut imminens; et ideo dubitationem non faciebat,
<lb/>sed solum quando iam imminebat.
<lb/>Alia concedimus: quia procedunt de rationis dubitatione.
<pb n="vol. 5, p. 912"/>
<lb/><hi rend="bold">EXPOSITIO TEXTUS</hi>
<lb/>«Anima per aurem audit»; idest est principium audiendi homini per aurem.
<lb/>«Sicut in viris sanctis fuit». Videtur quod magis fuit in impiis, quia seipsos
<lb/>interficiunt suorum peccatorum pondere afflicti, ut dicitur in 9 Ethic..
<lb/>Dicendum, quod voluntas sensualitatis semper refugit mortem, similiter voluntas
<lb/>rationis ut natura; sed voluntas rationis ut ratio quandoque appetit mortem;
<lb/>et hoc dupliciter: vel propter amorem futurae vitae, et hoc est in sanctis; vel
<lb/>propter remorsum laesae conscientiae; et hoc fit in peccatoribus.
<lb/>«Pius mentis affectus quo vellet mori». Contra. 2 Corinth. 5, 4: «Nolumus
<lb/>expoliari, sed supervestiri». Dicendum, quod pius affectus bonorum
<lb/>refugit vestitum corporis quantum ad corruptionem, sed amat quantum ad naturam.
<lb/>Vel dicendum, quod non vult expoliari propter se, sed ut cum Christo sit;
<lb/>cum quo si esse posset non expoliatus, sed supervestitus, melius vellet.
<lb/>«Sed quia modum gessit dubitantis». Contra est quod supra dixit Augustinus,
<lb/>dist. 15, quia eadem ratione omnia quae de Christo dicuntur, non fuerunt vera.
<lb/>Dicendum, quod erat vera dubitatio quantum ad sensualitatem quae faciebat
<lb/>apparere dubitationem in ratione, in qua dubitatio non erat.
<lb/>«Intende, lector, his verbis pia diligentia». Verba Hilarii sunt exponenda secundum
<lb/>quod ratio pro se, non pro sensualitate proponebat: sic enim non pro se,
<lb/>sed pro suis orabat. Secundum autem quod pro sensualitate proponebat, sic
<lb/>orabat pro se, ut iam dictum est.
<pb n="vol. 5, p. 922"/>
<lb/><hi rend="bold">IN TERTIUM SENTENTIARUM, DISTINCTIO 18</hi>
<lb/><hi rend="bold">DIVISIO TEXTUS</hi>
<lb/>Postquam determinavit Magister de voluntate Christi, quae est principium
<lb/>merendi, hic determinat de merito ipsius. Dividitur autem haec pars in duas:
<lb/>primo determinat de merito ipsius Christi secundum quod ordinatur ad consecutionem
<lb/>boni; secundo secundum quod ordinatur ad remotionem mali, dist. 19,
<lb/>ibi: «Nunc igitur quaeramus, quomodo per mortem ipsius a diabolo et a peccato
<lb/>et a poena redempti sumus». Prima adhuc dividitur in duas: primo determinat
<lb/>de merito Christi, secundum quod sibi aliquid meruit; secundo de merito
<lb/>ipsius pro ut nobis meruit, ibi: «Ad quid ergo pati voluit?».
<lb/>Prima in duas: primo ostendit quid sibi meruit; secundo inquirit, utrum hoc
<lb/>sine merito habere potuisset, ibi: «Si vero quaeritur, utrum Christus» etc..
<lb/>Prima in duas: primo ostendit quid sibi meruit in seipso; secundo quid meruit
<lb/>in aliis, ibi: «Nec tantum gloriam impassibilitatis et immortalitatis meruit, sed
<lb/>etiam meruit donari sibi nomen quod est super omne nomen».
<lb/>Prima in duas: primo ostendit quomodo Christus sibi meruit glorificationem
<lb/>corporis, et impassibilitatem animae et corporis in istanti suae conceptionis;
<lb/>secundo ostendit quomodo hoc meruit per passionem, ibi: «Nec solum hoc
<lb/>meruit» Christus.
<lb/>Circa primum duo facit: primo determinat veritatem; secundo movet quamdam
<lb/>dubitationem, ibi: «Utrum autem anima sit facta impassibilis, quando caro
<lb/>facta est immortalis...de auctoritate certum nobis non est».
<lb/>«Ad quid igitur voluit pati et mori?». Hic ostendit quid nobis meruit per passionem;
<lb/>circa quod duo facit: primo enumerat utilitates quae nobis ex passione
<lb/>Christi proveniunt; secundo prosequitur unam, quae pertinet ad consecutionem
<lb/>boni, ibi: «Decreverat Deus in mysterio».
<pb n="vol. 5, p. 924"/>
<lb/><hi rend="bold">QUAESTIO 1</hi>
<lb/>Hic quaeruntur sex: 1. Utrum in Christo sit aliqua operatio praeter divinam;
<lb/>2. Utrum per illam potuit mereri; 3. Utrum ab instanti conceptionis meruit;
<lb/>4. Quid sibi meruit; 5. Utrum per passionem mereri potuit; 6. Utrum nobis
<lb/>meruit apertionem ianuae.
<lb/>ARTICULUS 1
<lb/><hi rend="bold">Utrum in Christo sit aliqua operatio praeter divinam</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod in Christo sit tantum una actio. Dionysius enim actionem
<lb/>Christi nominat theandricam, idest deivirilem. Hoc autem non diversas actiones,
<lb/>sed unam significat. Ergo in Christo est tantum una actio Divinitatis et
<lb/>humanitatis.
<lb/>2. Praeterea, actiones, ut dicit Philosophus, suppositorum singularium
<lb/>sunt. Sed in Christo est tantum unum suppositum. Ergo tantum una
<lb/>actio.
<lb/>3. Praeterea, cuius est esse, eius est agere. Sed in Christo propter unitatem
<lb/>hypostasis est tantum unum esse. Ergo tantum una actio.
<lb/>4. Praeterea, instrumenti et principalis agentis est tantum una actio. Sed, sicut
<lb/>dicit Damascenus, caro est instrumentum Divinitatis. Ergo
<lb/>est una actio Christi secundum Divinitatem et humanitatem.
<lb/>5. Praeterea, ubi est idem activum, est eadem actio: quia actiones diversificantur
<lb/>penes terminos. Sed in Christo est idem opus operatum Divinitatis et humanitatis:
<lb/>sicut mundatio leprosi, quem Divinitas tactu corporali mundavit, ut
<lb/>dicitur Matth. 8. Ergo in ipso est tantum una actio.
<lb/>SED CONTRA, sicut se habet unitas actionis ad unitatem naturae, ita pluralitas ad
<lb/>pluralitatem. Sed in divinis personis propter unitatem naturae est una actio.
<lb/>Ergo et in persona Christi propter diversitatem naturarum est diversa actio.
<lb/>Praeterea, magis distant divina natura et humana in Christo, quam diversae
<lb/>potentiae animae in Christo. Sed diversarum potentiarum in Christo sunt diversae
<lb/>actiones. Ergo multo fortius duarum naturarum sunt diversae actiones.
<lb/>Praeterea, actio divinae naturae est ipsa divina essentia, et est aeterna. Actio
<lb/>autem humanae naturae in ipso est accidens, et aliquid tempore mensuratum.
<lb/>Ergo sunt duae actiones in Christo.
<pb n="vol. 5, p. 926"/>
<lb/><hi rend="bold">Solutio</hi>
<lb/>Respondeo dicendum, quod quidam negaverunt in Christo duas esse actiones;
<lb/>et ad hoc ponendum diversi diversis rationibus moti sunt. Quidam enim
<lb/>Eutychiani dicebant in Christo unam tantum naturam esse, compositam ex divina
<lb/>et humana; et ideo sequebatur quod etiam Christus haberet unam tantum
<lb/>actionem compositam. Sed ex hoc sequitur quod sua actio non fuerit neque
<lb/>divina neque humana, neque nobis neque Patri conformis; et ita frustratur opus
<lb/>redemptionis, ad quod exigitur divina actio, et humana. Unde hoc est haereticum,
<lb/>sicut et primum, ut dicitur dist., 5, qu. 1, art. 1.
<lb/>Alii vero negaverunt duas actiones in Christo, dicentes in comparatione ad
<lb/>divinam, humanam operationem non esse dicendam actionem, sed potius passionem:
<lb/>quod refellit Damascenus. Quia si propterea humana operatio
<lb/>Christi non est dicenda actio, quia divina est actio, eadem ratione quia
<lb/>natura divina est bona, natura humana non esset bona: non enim oportet, si
<lb/>divina natura excedit humanam in bonitate, quod propter hoc humana sit mala
<lb/>aut non bona.
<lb/>Alii vero viderunt quod actio dependet a natura, quae est principium actionis,
<lb/>et a persona quae agit; ideo voluerunt in Christo non esse dicendum unam
<lb/>actionem, ne unitatem naturae ponere videantur; similiter nec esse plures, ne
<lb/>videantur ponere personarum pluralitatem. Sed ex hoc sequitur, ut dicit
<lb/>Damascenus, quod Christus non sit neque unius neque duarum naturarum,
<lb/>quod est absurdum.
<lb/>Et dicendum propter hoc, quod simpliciter in Christo oportet concedere duas
<lb/>actiones: quia ad diversitatem causarum sequitur diversitas in effectibus.
<lb/>Causa autem actionis est species, ut dicitur in 3 Physic.: quia unumquodque
<lb/>agit ratione alicuius formae quam habet; et ideo ubi sunt diversae formae,
<lb/>sunt etiam diversae actiones; sicut ignis desiccat et calefacit per caliditatem
<lb/>et siccitatem; et homo audit et videt per visum et auditum. Et similiter
<lb/>Christus ratione diversarum naturarum habet diversas actiones.
<lb/>AD OBIECTA
<lb/>Ad primum ergo dicendum, quod actionem Christi dicit Dionysius deivirilem,
<lb/>non quia sit simpliciter una actio Deitatis et humanitatis in Christo; sed quia
<lb/>actiones duarum naturarum quantum ad tria uniuntur. Primo quantum ad
<lb/>ipsum suppositum agens actionem divinam et humanam, quod est unum.
<lb/>Secundo quantum ad unum effectum, qui dicitur opus operatum, vel «apotelesma»
<lb/>secundum Damascenum, sicut mundatio leprosi. Tertio quantum
<lb/>ad hoc quod humana actio ipsius Christi participabat aliquid de perfectione
<lb/>divinae naturae, sicut intellectus eius aliis eminentius intelligebat ex virtute
<lb/>divini intellectus sibi in persona coniuncti; quamvis divina actio in nullo infirmaretur
<lb/>ex consortio humanae.
<pb n="vol. 5, p. 928"/>
<lb/>Ad secundum dicendum, quod quamvis agere sit suppositi, tamen forma sive
<lb/>natura est principium vel causa agendi in supposito, sicut et aliarum proprietatum
<lb/>in supposito existentium; unde sicut idem suppositum est subiectum diversarum
<lb/>proprietatum propter diversa eius principia causantia illas proprietates; ita
<lb/>idem suppositum habet diversas actiones propter diversas formas sive naturas.
<lb/>Ad tertium dicendum, quod unitas rei consequitur esse suum: unde eodem modo
<lb/>praedicatur de re ens, et unum, quod convertitur cum ente. Non autem ex actione
<lb/>sua habet res unitatem: et ideo non potest esse quod sit suppositum unum, et
<lb/>esse eius non sit unum; potest autem esse quod sit suppositum unum, et actio
<lb/>eius non sit una.
<lb/>Ad quartum dicendum, quod non potest esse eadem actio numero per essentiam,
<lb/>principalis agentis et instrumenti, quia idem accidens non est in diversis
<lb/>subiectis; sed dicitur una secundum quid, inquantum scilicet instrumentum non
<lb/>agit nisi motum a principali agente, et agit in virtute principalis agentis: et hoc
<lb/>modo in ipsa actione humanitatis Christi est aliqua virtus, inquantum ipsa
<lb/>humanitas est instrumentum Deitatis.
<lb/>Ad quintum dicendum, quod actionis unitas non solum dependet ex termino, sed
<lb/>etiam ex multis aliis causis; et ideo non oportet, si sit idem activum, quod sit
<lb/>eadem actio. Contingit autem quod idem activum ex diversis actionibus causatur
<lb/>quadrupliciter. Uno modo quando unus agens non est sufficiens ad complendum
<lb/>effectum, sed multi simul; sicut multi simul trahunt navem, quam nullus
<lb/>per se trahere posset; et tunc omnes illi sunt quasi unus agens non simpliciter,
<lb/>sed unitate aggregationis; et similiter actio eorum non est una simpliciter,
<lb/>sed quasi una congregata ex multis. Alio modo quando unus agens potest perficere
<lb/>effectum, sed non simul una operatione, sed multis operationibus successivis;
<lb/>sicut est in generatione habituum acquisitorum; et tunc ultima complens
<lb/>effectum agit in virtute omnium praecedentium disponentium ad illum effectum.
<lb/>Et his duobus modis non fuerunt in Christo plures actiones ad unum effectum.
<lb/>Tertio modo quando effectus non est unus simpliciter, sed unus subiecto, sicut
<lb/>vulnus adustum, et ideo actiones causantes sunt diversae simpliciter, conveniunt
<lb/>tamen in supposito, scilicet incisio et adustio; et a diversis formis per
<lb/>essentiam causantur, scilicet ab acumine ferri, et a caliditate. Quarto modo,
<lb/>quando duae actiones sunt diversorum agentium ordinatorum, quorum unum
<lb/>movet aliud, et unum est instrumentum alterius. Et hi duo ultimi modi sunt in
<lb/>Christo, secundum quod diversae eius actiones ad idem opus operatum
<lb/>terminabantur.
<pb n="vol. 5, p. 930"/>
<lb/>ARTICULUS 2
<lb/><hi rend="bold">Utrum Christus potuerit mereri</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod Christus non meruerit. Christus enim semper fuit comprehensor.
<lb/>Sed comprehensoris qui est in termino, non est mereri: quia meritum est via
<lb/>ad terminum. Ergo Christus non meruit.
<lb/>2. Praeterea, non potest esse idem meritum et praemium, sicut nec causa et
<lb/>causatum. Sed actus caritatis perfectae est praemium, quia est ipsa fruitio.
<lb/>Ergo cum in Christo fuerit caritas consummata, per ipsam mereri non potuit; et
<lb/>ita nullo modo merebatur, cum omnis meriti principium sit caritas.
<lb/>3. Praeterea, anima Christi a principio suae conceptionis fuit beata, sicut modo
<lb/>est. Sed modo non meretur. Ergo nec unquam mereri potuit.
<lb/>4. Praeterea, quicumque meretur, merendo proficit quantum ad illud quod est
<lb/>merendi principium: quia caritas per meritum augetur. Sed Christi caritas augeri
<lb/>non potuit, nec ipse in spiritualibus bonis proficere. Ergo ipse non merebatur.
<lb/>5. Praeterea, naturalibus non meremur, propter hoc quod sunt determinata ad
<lb/>unum. Sed liberum arbitrium in Christo erat determinatum ad bonum. Ergo
<lb/>ipse per liberum arbitrium mereri non potuit; et ita nullo modo, cum omne
<lb/>meritum sit ex libero arbitrio.
<lb/>6. Praeterea, nullus meretur id quod suum est: et propter hoc apud homines filii
<lb/>non merentur a patribus, sed servi, quia ea quae patris sunt, hereditario iure
<lb/>competunt filio. Sed omnia quae Patris sunt, Christi sunt, ut dicitur Matth. 12,
<lb/>et Ioan. 16. Ergo ipse apud Patrem non merebatur.
<lb/>7. Praeterea, nullus meretur a seipso. Sed quicumque meretur, meretur aliquid
<lb/>a Filio Dei. Cum ergo Christus sit Filius Dei, ipse nullo modo mereri poterat.
<lb/>SED CONTRA, super illud Psal. 15: «Conserva me Domine, quoniam speravi in
<lb/>te», Glossa: «Ecce meritum quo servari debet»; et loquitur de Christo. Ergo
<lb/>Christus aliquid meruit.
<lb/>Praeterea, omnis viator habens caritatem meretur. Sed Christus fuit huiusmodi.
<lb/>Ergo.
<lb/>Praeterea, ubicumque est difficultas in operatione virtutum, ibi est meritum.
<lb/>Sed Christus habuit difficultatem in operibus virtuosis, non quidem ex parte
<lb/>animae, sed ex parte corporis, quod affligebatur. Ergo ipse merebatur.
<pb n="vol. 5, p. 932"/>
<lb/><hi rend="bold">Solutio</hi>
<lb/>Respondeo dicendum, quod in iustitia duae personae requiruntur, scilicet
<lb/>faciens iustitiam, et patiens iustitiam. Facientis autem iustitiam, reddere unicuique
<lb/>quod suum est, actio est propria; patientis autem iustitiam actio propria est
<lb/>facere sibi debitum quod est ei per iustitiam reddendum: et hoc proprie mereri
<lb/>est; unde et id quod secundum iustitiam redditur, merces dicitur. Sed quia iustitia
<lb/>reddit unicuique quod ei debetur et in bonis et in malis; bona autem simpliciter
<lb/>sunt ea quae ad vitam aeternam pertinent, et mala simpliciter ea quae ad
<lb/>miseriam aeternam pertinent; inde est quod secundum theologos meritum proprie
<lb/>dicitur respectu horum; quamvis magis proprie respectu bonorum dicatur
<lb/>meritum, demeritum vero respectu malorum.
<lb/>Ad hoc igitur quod aliquis mereatur, tria necessaria sunt: scilicet agens qui
<lb/>meretur, actio per quam meretur, et merces quam meretur. Et ideo ad meritum
<lb/>tria requiruntur. Primum est secundum comparationem merentis ad mercedem,
<lb/>ut scilicet ille qui meretur, sit in statu acquirendi mercedem: et propter hoc illi
<lb/>qui sunt omnino in termino, nihil merentur, quia nihil acquirere possunt.
<lb/>Secundum est ex comparatione agentis ad actionem, ut scilicet sit dominus suae
<lb/>actionis: alias per actionem suam non dignificatur ad aliquid habendum, nec
<lb/>laudatur; et ideo ea quae agunt per necessitatem naturae, vel etiam per violentiam,
<lb/>non merentur. Tertium est secundum comparationem actionis ad mercedem,
<lb/>ut scilicet aequiparetur mercedi: non quidem secundum aequalitatem
<lb/>quantitatis, quia hoc requiritur in iustitia commutativa, quae consistit in
<lb/>emptionibus et venditionibus; sed secundum aequalitatem proportionis, quae
<lb/>requiritur in iustitia distributiva, secundum quam Deus aeterna praemia partitur.
<lb/>Actio autem proportionata ad vitam aeternam est actio ex caritate facta: et ideo
<lb/>per eam ex condigno meretur quis ea quae ad vitam aeternam pertinent: opera
<lb/>autem bona quae non sunt ex caritate facta, deficiunt ab ista proportione; et
<lb/>ideo per ea ex condigno non meretur quis vitam aeternam, sed improprie dicitur
<lb/>aliquis mereri, secundum quod habent aliquam similitudinem cum operatione
<lb/>informata a caritate. Et si quidem sit similitudo illa in substantia actus et in
<lb/>intentione, ut cum aliquis existens in mortali peccato dat eleemosynam propter
<lb/>Deum; dicitur meritum congrui: si vero sit, similitudo in substantia actus, et
<lb/>non in intentione; sic dicitur meritum interpretatum, sicut cum quis dat pauperi
<lb/>eleemosynam propter inanem gloriam.
<lb/>Et haec tria in Christo reperiuntur: ipse enim quamvis quantum ad aliquid in
<lb/>termino perfectionis fuerit, scilicet quantum ad operationes animae, quibus erat
<lb/>beatus et comprehensor; tamen quantum ad aliquid defectum patiebatur eorum
<lb/>quae ad gloriam pertinent, inquantum scilicet erat passibilis anima et corpore,
<lb/>et inquantum erat corpore mortalis: et ideo secundum hoc erat viator in statu
<lb/>acquirendi. Similiter et omnis actus eius informatus erat caritate: et iterum
<lb/>actus sui dominus erat per libertatem voluntatis; et ideo omni actu suo meruit.
<pb n="vol. 5, p. 934"/>
<lb/>AD OBIECTA
<lb/>Ad primum ergo dicendum, quod quamvis esset comprehensor quantum ad aliquid,
<lb/>erat etiam viator quantum ad aliquid; et sic mereri potuit.
<lb/>Ad secundum dicendum, quod idem non potest esse meritum et praemium
<lb/>respectu eiusdem et secundum idem; unde ipse motus caritatis hominis Christi,
<lb/>in quo consistit praemium eius quantum ad beatitudinem animae, potest esse
<lb/>meritum respectu beatitudinis corporis: quod in aliis beatis non contingit, quia
<lb/>non sunt in statu acquirendi secundum aliquid sui: et ideo nec sibi nec aliis
<lb/>merentur: quia quod impetrant modo nobis, contingit ex hoc quod prius dum
<lb/>viverent, meruerunt ut hoc impetrarent.
<lb/>Ad tertium dicendum, quod Christus est modo tantum comprehensor; tunc
<lb/>autem erat et viator et comprehensor: et ideo tunc mereri potuit, nunc autem
<lb/>non.
<lb/>Ad quartum dicendum, quod ille qui meretur, non oportet quod proficiat quantum
<lb/>ad rationem merendi: hoc enim accidit sibi ex hoc quod radix merendi, scilicet
<lb/>caritas, non est in ipsius merito: sed oportet quod omnis qui meretur, proficiat
<lb/>quantum ad mercedem quam meretur, ut scilicet eam sibi debitam faciat
<lb/>vel simpliciter, vel quantum ad aliquem modum quo sibi prius debita non erat.
<lb/>Ad quintum dicendum, quod liberum arbitrium Christi non erat determinatum
<lb/>ad unum secundum numerum, sed ad unum secundum genus, scilicet ad bonum,
<lb/>quia in malum non potest; sed tamen hoc potest facere et non facere; et hoc non
<lb/>excludit libertatem arbitrii, quia posse peccare non est libertas arbitrii nec pars
<lb/>libertatis, ut dicit Anselmus. Et haec quidem determinatio ex
<lb/>perfectione liberi arbitrii contingit secundum quod per habitum gratiae et gloriae
<lb/>terminatur in eo ad quod est naturaliter ordinatum, scilicet in bono: quia
<lb/>liberum arbitrium, quamvis in nobis se habeat ad bonum et ad malum, non
<lb/>tamen est propter malum, sed propter bonum. Vel dicendum, quod si etiam esset
<lb/>determinatum ad unum numero, sicut ad diligendum Deum (quod non facere
<lb/>non potest), tamen ex hoc non amittit libertatem, aut rationem laudis sive meriti:
<lb/>quia in illud non coacte, sed sponte tendit; et ita est actus sui dominus.
<lb/>Ad sextum dicendum, quod Christus non meretur secundum Divinitatem, secundum
<lb/>quam habet quod omnia sunt sua; sed meretur secundum humanitatem, ex
<lb/>qua non habet quod omnia sunt sua.
<lb/>Et per hoc patet solutio ad septimum: quia a Filio Dei meremur ratione
<lb/>Divinitatis suae, ex qua parte ipse non merebatur.
<pb n="vol. 5, p. 936"/>
<lb/>ARTICULUS 3
<lb/><hi rend="bold">Utrum Christus ab instanti suae conceptionis potuerit mereri</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod Christus non potuerit mereri in instanti suae conceptionis.
<lb/>Nullus enim meretur nisi agendo. Sed prius est esse rei quam eius agere. Ergo
<lb/>in primo instanti conceptionis quando Christus primo habuit esse secundum
<lb/>humanam naturam, non potuit mereri.
<lb/>2. Praeterea, opus meritorium cum deliberatione est, cum sit ex electione liberi
<lb/>arbitrii, quae sequitur consilium. Sed deliberatio, cum sit quidam motus, requirit
<lb/>tempus. Ergo in primo instanti conceptionis mereri non potuit.
<lb/>3. Praeterea, quidquid Christus habuit in primo instanti suae conceptionis,
<lb/>habuit ab alio, non a se. Sed meriti sui ipse causa fuit. Igitur in primo instanti
<lb/>conceptionis non meruit.
<lb/>4. Praeterea, sicut meritum est per liberum arbitrium, ita et peccatum. Sed diabolus
<lb/>non potuit peccare in primo instanti suae creationis. Ergo nec anima
<lb/>Christi in primo instanti creationis suae potuit mereri. Sed primum instans conceptionis
<lb/>fuit primum instans creationis animae. Ergo in illo instanti mereri non
<lb/>potuit.
<lb/>5. Praeterea, Christus quantum ad corpus, in pueritia erat similis aliis pueris.
<lb/>Sed alii pueri propter imbecillitatem organorum corporalium non habent perfectam
<lb/>imaginationem, nec usum liberi arbitrii. Per consequens ergo nec
<lb/>Christus: et ita tunc, ut videtur, mereri non potuit.
<lb/>SED CONTRA in primo instanti suae conceptionis fuit vir. Hierem. 31, 22:
<lb/>«Novum faciet Dominus super terram: femina circumdabit virum». Sed perfecti
<lb/>viri est mereri. Ergo Christus in primo instanti suae conceptionis potuit mereri.
<lb/>Praeterea, perfectior est anima perfecta prima et secunda perfectione, quam
<lb/>perfecta solum perfectione prima. Sed Christo non accrevit aliqua spiritualis
<lb/>perfectio. Ergo cum operatio sit perfectio secunda, et habitus perfectio prima;
<lb/>quandocumque habuit habitum virtutis, habuit actum eius. Sed actu virtutis
<lb/>merebatur. Ergo Christus in instanti conceptionis merebatur.
<pb n="vol. 5, p. 938"/>
<lb/><hi rend="bold">Solutio</hi>
<lb/>Respondeo dicendum, quod Christo debemus attribuere secundum animam,
<lb/>omnem perfectionem spiritualem quae sibi potest attribui; unde, cum possibile
<lb/>sit ipsum in primo instanti suae conceptionis actum meritorium perfecisse,
<lb/>dicendum est, Christum in primo instanti suae conceptionis meruisse. Quod
<lb/>enim aliqua res in primo instanti in quo est non possit suam actionem habere,
<lb/>non potest contingere nisi tribus modis. Primo ex hoc quod deest sibi aliqua
<lb/>perfectio quae requiritur ad agendum; sicut catulus in primo instanti suae nativitatis
<lb/>non potest videre, quia non habet organum videndi completum. Alio
<lb/>modo propter aliquod impediens extrinsecum; sicut aqua generata in aliquo
<lb/>loco concluso impeditur ut non possit proprio motu moveri. Tertio ex natura
<lb/>operationis quae successionem habet; et tunc in primo instanti quo res est, incipit
<lb/>illam actionem, non tamen illa actio est in illo instanti, sed in tempore; sicut
<lb/>patet quod primum instans in quo ignis est ignis, quod est ultimum instans suae
<lb/>generationis, est primum instans motus sui sursum; sed tamen motus eius non
<lb/>est in illo instanti, quia motus successivorum est.
<lb/>Constat autem quod in Christo non deficiebat aliqua perfectio ex parte ipsius
<lb/>agentis, quae est necessaria ad meritorium actum; et iterum nihil erat quod
<lb/>impedire posset; ipse etiam motus caritatis, quo movebatur, indivisibilis erat,
<lb/>non successivus; et ideo in ipso instanti conceptionis mereri potuit. Quidam
<lb/>autem dicunt, quod in ipso instanti conceptionis non meruit quantum ad usum
<lb/>virtutum; sed solum habuit meritum in radice, scilicet in habitu caritatis et aliarum
<lb/>virtutum ex quibus dignus fuit gloria; sed quantum ad usum virtutum non
<lb/>meruit in ipso instanti, sed post ipsum instans. Et ad hoc moventur rationibus
<lb/>inductis in obiiciendo. Sed prima opinio magis mihi placet, et secundum eam
<lb/>respondendum est ad argumenta in contrarium facta.
<lb/>AD OBIECTA
<lb/>Ad primum ergo dicendum, quod esse est prius quam agere natura, non tempore
<lb/>de necessitate.
<lb/>Ad secundum dicendum, quod deliberatio et consilium, ut dicit Philosophus,
<lb/>non sunt de his quae sunt ad finem, quando non est certum quae
<lb/>expediant ad finem intentum. In ipsa autem intentione finis aliquis meretur;
<lb/>unde non exigitur deliberatio ad meritum, etiam in aliis hominibus, quantum ad
<lb/>appetitum finis. Et praeterea in Christo non exigebatur deliberatio etiam quantum
<lb/>ad ea quae sunt ad finem, quia de his certus erat.
<lb/>Ad tertium dicendum, quod illud quod Christus habuit in primo instanti suae
<lb/>conceptionis, scilicet meritum, et ab alio habuit, inquantum scilicet exigitur
<lb/>gratia, et a seipso habuit, inquantum meritum procedit ex libero arbitrio. Non
<lb/>enim semper necessarium est ut causa causatum praecedat tempore, sed quandoque
<lb/>sufficit quod praecedat natura.
<pb n="vol. 5, p. 940"/>
<lb/>Ad quartum dicendum, quod motus voluntatis in finem bonum, est sibi naturalis;
<lb/>unde in primo instanti creationis suae potest habere motum in bonum finem, quia
<lb/>ad finem naturaliter desideratum appetendum non indigemus deliberatione; et in
<lb/>hoc potest esse meritum. Sed peccatum contingit ex hoc quod voluntas movetur
<lb/>in aliquid quod non competit fini naturaliter desiderato; unde oportet quod contingat
<lb/>ex falsa collatione illius ad finem: et ideo requiritur ad peccatum collatio
<lb/>eius quod habet apparentem bonitatem ad id quod est per se bonum naturaliter
<lb/>desideratum. Unde in primo instanti creationis non potest mens peccare.
<lb/>Ad quintum dicendum, quod Christus non habebat a sensibus acceptam scientiam,
<lb/>sed infusam; et ita habitus scientiae perfectae poterat esse etiam cum infirmitate
<lb/>organorum; et iterum dictum est, quod infirmitas corporis in ipso non
<lb/>refundebatur in mentem, sicut nec mentis gloria corporis infirmitatem tollebat:
<lb/>et ideo imperfectio organorum corporalium, usum rationis non tollebat in ipso.
<lb/>ARTICULUS 4
<lb/><hi rend="bold">Utrum Christus meruit sibi immortalitatem</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod Christus non meruerit sibi immortalitatem corporis. Mereri
<lb/>enim est extranei, cui non debetur merces nisi per meritum; sicut et adoptari est
<lb/>extranei, cui non debetur hereditas nisi per adoptionem. Sed Christus ad bona
<lb/>Patris, quae sunt sua, non dicitur adoptari quasi extraneus. Ergo eadem ratione
<lb/>nec immortalitatem, vel aliquid huiusmodi, meruit.
<lb/>2. Praeterea, praemium est dignius merito. Sed bonus motus animae Christi
<lb/>quo merebatur, est dignior quolibet corporali. Ergo non merebatur immortalitatem
<lb/>corporis.
<lb/>3. Praeterea, Christus non erat debitor mortis: quia non habebat peccatum,
<lb/>quod mortis debitores facit. Ergo cum nullus mereatur illud malum evitare
<lb/>cuius non est debitor, videtur quod ipse immortalitatem non meruit.
<lb/>SED CONTRA est quod in littera dicitur, quod claritas corporis est praemium
<lb/>humiliationis. Sed immortalitas corporis ad claritatem corporis pertinet. Ergo
<lb/>etiam immortalitatem meruit.
<lb/>Praeterea, bona gloriae nulla creatura habet sine merito. Sed immortalitas pertinet
<lb/>ad gloriam. Ergo ipsam Christus meruit.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod impassibilitatem animae Christus non meruerit. Id
<lb/>enim quod nobis est naturale, non meremur. Sed anima secundum suam naturam
<lb/>est impassibilis. Ergo impassibilitatem non meruit.
<pb n="vol. 5, p. 942"/>
<lb/>2. Praeterea, omne quod inest alicui per accidens, ex hoc ipso quod accidens
<lb/>removetur, ei non inest. Sed anima patitur, sicut et movetur, per accidens, scilicet
<lb/>per corpus. Ergo ex hoc ipso quod separatur a corpore, fit impassibilis. Sed
<lb/>Christus non meruit animam a corpore separari: quia meritum mortis peccatum
<lb/>est, ut dicitur Rom. 6. Ergo non meruit impassibilitatem animae.
<lb/>3. Praeterea, impassibilitas animae pertinet ad beatitudinem animae, sicut
<lb/>impassibilitas corporis ad beatitudinem corporis. Sed anima Christi a principio
<lb/>fuit beata. Ergo impassibilitatem animae non meruit.
<lb/>SED CONTRA, anima Christi post resurrectionem fuit impassibilis. Sed ante fuit
<lb/>passibilis. Ergo sicut gloriam resurrectionis, ita et animae impassibilitatem
<lb/>meruit.
<lb/>Praeterea, animae damnatorum sunt passibiles, quia impassibilitatem non
<lb/>meruerunt. Ergo cum anima Christi non fuerit passibilis post resurrectionem,
<lb/>videtur quod impassibilitatem meruerit.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod non meruerit exaltationem. Quia ex hoc ipso quod
<lb/>humana natura assumpta fuit, exaltata est, et nomen Divinitatis sibi debetur. Sed
<lb/>assumptionem non meruit, ut supra, dist. 4, dictum est. Ergo nec exaltationem.
<lb/>2. Praeterea, nomen quod est super omne nomen, est nomen in quo flectitur
<lb/>omne genu. Sed hoc est nomen «Iesus», ut dicitur Philip. 2. Cum ergo hoc
<lb/>nomen non meruerit, sed ante conceptionem sibi impositum fuerit; videtur quod
<lb/>non meruerit nomen quod est super omne nomen.
<lb/>3. Si dicatur, quod meruit quantum ad manifestationem; contra. Hoc etiam ante
<lb/>manifestum erat; unde Daemones ante eum confessi fuerunt, et pueri et prophetae
<lb/>praedixerunt. Ergo hoc ipse non meruit.
<lb/>4. Praeterea, meritum ordinatur ad praemium. Sed facere aliquid propter aestimationem
<lb/>hominum pertinet ad vanam gloriam, quae in ipso non fuit. Ergo
<lb/>exaltationem quantum ad manifestationem hominum non meruit.
<lb/>SED CONTRA, Luc. 14, 2: «Qui se humiliat, exaltabitur». Sed Christus se humiliavit.
<lb/>Ergo exaltari meruit.
<lb/>Praeterea, ipse fecit se dignum tali exaltatione quae est in manifestatione ad
<lb/>homines per ea quae gessit. Ergo meruit ipse hanc exaltationem.
<lb/><hi rend="bold">Quaestiuncula IV</hi>
<lb/>1. Ulterius. VIDETUR quod etiam praemium substantiale animae, scilicet fruitionem
<lb/>divinam, ipse meruit. Maioris enim meriti maius est praemium. Sed meritum
<lb/>Christi fuit maius omnium sanctorum meritis. Ergo et maior fuit merces
<lb/>quam meruit. Nihil autem maius cadit sub merito quam fruitio Dei, quam sancti
<lb/>merentur. Ergo ipse etiam meruit ipsam.
<pb n="vol. 5, p. 944"/>
<lb/>2. Praeterea, gloriosius est aliquid per seipsum habere quam ab alio habere
<lb/>omnia. Sed quod quis meretur, quodammodo habet per seipsum. Cum igitur
<lb/>Christus fruitionem divinam gloriosissime habuerit, videtur quod eam meruerit.
<lb/>3. Praeterea, secundum illos qui ponunt Angelos in solis naturalibus creatos,
<lb/>simul in eis fuit meritum et praemium. Sed nihil prohibet Christum meruisse
<lb/>fruitionem divinam, nisi quia ab initio suae conceptionis eam habuit. Ergo
<lb/>videtur quod in ipso instanti suae conceptionis mereri potuerit ut simul in eo
<lb/>esset meritum et praemium.
<lb/>SED CONTRA, nullus meretur secundum quod est comprehensor. Sed Christus
<lb/>quantum ad fruitionem erat comprehensor. Ergo nunquam fruitionem meruit.
<lb/>Praeterea, ex hoc ipso quod intellectus eius erat Deo coniunctus in persona,
<lb/>sibi debebatur fruitio. Sed unionem non meruit. Ergo nec fruitionem.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod, sicut praedictum est,
<lb/>meritum secundum se, est operatio eius qui iustitiam patitur, secundum quam
<lb/>facit suum id quod sibi reddendum est. Non autem datur aliquid alicui qui
<lb/>habet illud eo modo quo habet, nec aliquis facit suum quod suum est eo modo
<lb/>quo suum est; unde ad meritum, secundum quod theologi de ipso loquuntur, in
<lb/>ordine ad ea quae sunt bona simpliciter, quatuor requiruntur quantum ad id
<lb/>quod aliquis mereri dicitur. Primum est quod illud sit de pertinentibus ad beatitudinem.
<lb/>Secundum est quod illud sit non habitum quod per meritum acquiritur
<lb/>reddendum iustitia mediante. Tertium est quod illud sit non debitum quod
<lb/>merendo quis sibi debitum facit. Quartum, quod id quod quis mereri dicitur,
<lb/>sequatur ad minus ordine naturae ad ipsum meritum: et ideo gratia quae est
<lb/>merendi principium, et alia naturalia quae exiguntur ad meritum, sub merito
<lb/>non cadunt.
<lb/>Haec autem quatuor in Christi immortalitate inveniuntur. Quia est de his quae
<lb/>pertinent ad beatitudinem corporis. Item non fuit ab eo semper habitum, quia a
<lb/>principio mortale corpus assumpsit. Item non fuit sibi debitum ratione naturae,
<lb/>quamvis esset sibi debitum ratione personae. Item immortalitas non exigitur ad
<lb/>merendum. Et propter hoc immortalitatem meruit.
<lb/>AD OBIECTA
<lb/>Ad primum ergo dicendum, quod quamvis immortalitas, et omnia alia bona
<lb/>quae sunt in potestate Patris, essent in potestate Filii quantum ad divinam personam,
<lb/>non tamen ratione humanae naturae; unde nos merendo facimus nobis
<lb/>debitum de eo quod non erat debitum neque naturae neque personae; Christus
<lb/>autem fecit merendo debitum naturae de non debito naturae, quamvis esset
<pb n="vol. 5, p. 946"/>
<lb/>debitum personae. Nec est simile de adoptione: quia adoptio respicit personam,
<lb/>sicut et filiatio; meritum autem in operatione consistit, quae variatur secundum
<lb/>varietatem naturae, ut prius dictum est.
<lb/>Ad secundum dicendum, quod quamvis actus mentis, quo Christus merebatur, sit
<lb/>simpliciter melius quam immortalitas corporis; tamen illa est melior quantum
<lb/>ad statum, inquantum scilicet pertinet ad statum beatitudinis; actus vero mentis,
<lb/>secundum quod in eo consistit meritum, pertinet ad statum viatoris. Vel dicendum,
<lb/>quod hoc habet veritatem in praemio substantiali animae, et non in aliis.
<lb/>Ad tertium dicendum, quod Christus quamvis non haberet necessitatem moriendi
<lb/>ex peccato, habebat tamen ex principiis naturalibus, ut supra, dist. 16, qu. 1,
<lb/>art. 2 dictum est; et ideo humanae naturae in Christo immortalitas non erat
<lb/>debita. Vel dicendum, quod privatio culpae quamvis auferat meritum mortis,
<lb/>non tamen dat immortalitatem qua impossibile est mori, qualis est immortalitas
<lb/>quam meruit Christus; sicut patet in Adam quantum ad primum statum, in quo
<lb/>non erat praedicta immortalitas.
<lb/><hi rend="bold">Solutio II</hi>
<lb/>Ad secundam quaestionem dicendum, quod anima dupliciter dicitur passibilis.
<lb/>Uno modo secundum iustitiam divinam, sicut patitur in inferno ab igne corporali;
<lb/>et hic est communis animae et omni spiritui creato in suis tantum naturalibus
<lb/>considerato. Alio modo dicitur anima passibilis secundum naturam; et hoc
<lb/>vel per accidens ex passione corporis, ut supra, dist. 15, qu. 2, art. 3, dictum
<lb/>est, quod laesio corporis ad animam pertingit quodammodo, inquantum est
<lb/>forma eius; vel per operationem propriam; sive illa sit communis animae et
<lb/>corpori, sicut in delectationibus et tristitiis, quae sunt secundum partem sensitivam;
<lb/>sive sit propria ipsi animae, sicut in delectationibus et tristitiis intellectivae
<lb/>partis.
<lb/>Quia autem anima secundum suam naturam est forma corporis, formae autem
<lb/>est ut sit materiae proportionata; ideo in ipsa natura animae etiam sine corpore
<lb/>existentis, est ut sit nata pati ad passionem corporis, quamvis non patiatur
<lb/>actu sine corpore quantum ad illas passiones quae naturaliter ei inesse possunt
<lb/>vel ex corpore vel cum corpore. Haec autem aptitudo non tollitur per id per
<lb/>quod natura per gratiam reformatur: quamvis enim homo reformetur quantum
<lb/>ad actus personales per gratiam, non tamen reformatur quantum ad naturam
<lb/>nisi per gloriam, quae omnes defectus naturae tollit: cuius signum est quod
<lb/>reformati per gratiam, in actu naturali defectum patiuntur, quia in originali
<lb/>peccato generant. Unde oportet quod istam aptitudinem naturalem ab anima
<lb/>habitus gloriae tollat, per quem anima perficitur non solum in potentiis quantum
<lb/>ad actus personales, sed inquantum est natura quaedam: unde ex ipsa glorificata
<lb/>in corpus gloria transfunditur. Per habitum etiam gloriae excluditur et
<lb/>tristitia intellectivae partis, et iterum possibilitas peccandi, per quam est possibilitas
<lb/>ad passionem ex iustitia divina.
<pb n="vol. 5, p. 948"/>
<lb/>Unde constat quod impassibilitas animae ad gloriam pertinet; et quod Christus
<lb/>gloriam animae, inquantum est natura corporis, non habuit a principio
<lb/>suae conceptionis, quia corpus passibile fuit: quamvis haberet animam gloriosam
<lb/>quantum ad operationes quibus Deo fruebatur. Ideo sicut meruit immortalitatem
<lb/>corporis, ita etiam meruit impassibilitatem animae.
<lb/>AD OBIECTA
<lb/>Ad primum ergo dicendum, quod anima secundum suam naturam est impassibilis,
<lb/>ut pati non possit, quantum ad passiones proprie dictas de quibus loquimur,
<lb/>sine corpore; est tamen secundum naturam suam passibilis, idest potens pati has
<lb/>passiones in corpore, et per corpus. Unde haec determinatio «per naturam»
<lb/>potest determinare passibilitatem vel quantum ad potentiam, et sic falsa est propositio;
<lb/>vel quantum ad actum; et sic vera est, quia passibile est potens pati.
<lb/>Ad secundum dicendum, quod quamvis per accidens inesset animae passio, non
<lb/>tamen per accidens aptitudo ad patiendum simul cum corpore: et ideo quamvis
<lb/>ea separata a corpore, tollatur passio secundum actum, non tamen tollitur aptitudo
<lb/>patiendi. Unde si iterum corpori uniretur, non faceret coniunctum sibi corpus
<lb/>impassibile, sed in eo per accidens pateretur, sicut et prius, nisi quando
<lb/>glorificata est: tunc enim si corpori unitur, corpus impassibile facit.
<lb/>Ad tertium dicendum, quod impassibilitas animae pertinet ad beatitudinem animae,
<lb/>inquantum natura et forma corporis: et talem beatitudinem anima
<lb/>Christi non habuit a principio suae conceptionis, sed beatitudinem quae consistit
<lb/>in actu fruitionis.
<lb/><hi rend="bold">Solutio III</hi>
<lb/>Ad tertiam quaestionem dicendum, quod, sicut dicit Philosophus in 1 Ethic.,
<lb/>in felicitate aliquid invenitur essentiale ipsius, sicut virtutes quae faciunt
<lb/>operationem perfectam; aliquid autem quod facit ad bene esse felicitatis, sicut
<lb/>divitiae, et amici, et huiusmodi. Similiter dico, quod aliqua sunt quae sunt de
<lb/>substantia beatitudinis, sicut dotes animae et corporis; aliquid autem quod est
<lb/>de bene esse ipsius, sicut manifestatio beatitudinis ad alios, in quo etiam gloria
<lb/>consistit, quia gloria est clara cum laude notitia: Glossa Rom. ult.: sicut etiam
<lb/>Philosophus dicit, quod de bene esse ipsius felicitatis est ut felix etiam
<lb/>post mortem vivat in memoriis hominum.
<lb/>Quia ergo in Christo debuit esse completissima beatitudo, ideo non solum in
<lb/>seipso beatificatus est, sed ad perfectionem suae beatitudinis etiam sua beatitudo
<lb/>aliis ostensa fuit: et secundum hoc dicitur exaltationem meruisse: quae quidem
<lb/>exaltatio in tribus consistit; scilicet in notitia cordis, secundum quod dicitur
<lb/>accepisse nomen super omne nomen, quia nomen de re notitiam facit: item
<lb/>in reverentia corporis, quantum ad genuflexionem: item in confessione oris; et
<lb/>hoc est quod dicit Apostolus: «Et omnis lingua confiteatur quia
<lb/>Dominus Iesus Christus in gloria est Dei Patris».
<pb n="vol. 5, p. 950"/>
<lb/>AD OBIECTA
<lb/>Ad primum ergo dicendum, quod quamvis fuerit exaltatus ab initio suae conceptionis,
<lb/>non tamen sua exaltatio fuit tunc manifesta: et res in Sacra Scriptura
<lb/>tunc fieri dicitur, quando innotescit.
<lb/>Ad secundum dicendum, quod nomen super omne nomen dicitur esse vel quantum
<lb/>ad id a quo imponitur; et sic est nomen Iesus vel Christus, quia utrumque
<lb/>imponitur [exponitur] ex unione humanae naturae ad divinam: quia secundum
<lb/>hoc unctus dicitur quod Deo est unitus; et secundum hoc etiam a peccatis salvos
<lb/>facere potest: vel quantum ad id cui nomen imponitur; et sic hoc nomen
<lb/>Deus est super omne nomen, quia imponitur sibi secundum divinam naturam.
<lb/>Et haec omnia quamvis fuerint in eo secundum rei veritatem a principio conceptionis,
<lb/>non tamen erant in notitia hominum.
<lb/>Ad tertium dicendum, quod ante resurrectionem erat quidem manifesta Christi
<lb/>exaltatio non omnibus, sed paucis: et quibusdam etiam non per certitudinem,
<lb/>sed per quamdam coniecturam, sicut Daemonibus, et aliquibus Iudaeis: sed post
<lb/>resurrectionem suam altitudo illius toti mundo innotuit per certitudinem fidei.
<lb/>Ad quartum dicendum, quod meritum non fit propter praemium, nisi ad quod ordinatur
<lb/>principaliter: hoc autem est illud quod est de substantia beatitudinis. Unde
<lb/>etiam quamvis honor civilis sit quo praemiatur virtus civilis; tamen cives propter
<lb/>illum honorem non operantur virtutis opera, sed propter bonum ipsius virtutis.
<lb/><hi rend="bold">Solutio IV</hi>
<lb/>Ad quartam quaestionem dicendum, quod gloria animae consistit in hoc quod
<lb/>anima ipsi Deo unitur per visionem et amorem; et quia posterior unio praesupponit
<lb/>priorem, sicut hoc quod Deus est in sanctis per gratiam, praesupponit hoc
<lb/>quod in omnibus est per essentiam, praesentiam, et potentiam; ideo eadem
<lb/>ratione unio quae est in persona, quae est ultima et completissima, praesupponit
<lb/>omnem aliam unionem ad Deum: unde ex hoc ipso quod anima Christi erat
<lb/>Deo in persona coniuncta, debebatur sibi fruitionis unio, et non per operationem
<lb/>aliquam ei facta debita: et ideo, quia meritum consistit in operatione quae
<lb/>facit nobis aliquid debitum, Christus fruitionem non meruit.
<lb/>Secus autem est de gloria corporis: quia de gloria corporis non consistit in
<lb/>unione ad Deum; unde sine ea corpus Divinitati unitum esse potuit, et fuit
<lb/>dispensative propter opus redemptionis implendum. Et propter hoc fruitionem,
<lb/>in qua consistit gloria animae, Christus semper habuit, et ipsam non meruit,
<lb/>sicut meruit gloriam corporis.
<lb/>AD OBIECTA
<lb/>Ad primum ergo dicendum, quod hoc quod Christus sibi beatitudinem quae est in
<lb/>fruitione non meruit, non fuit ex insufficientia meriti, sed ex perfectione merentis.
<pb n="vol. 5, p. 952"/>
<lb/>Ad secundum dicendum, quod Christus magis habuit ex seipso quod ex unione
<lb/>habuit quam aliquis habeat id quod ex operatione acquirit: quia habuit illud
<lb/>naturaliter; et ideo etiam gloriosius habuit fruitionem quam aliquis alius.
<lb/>Ad tertium dicendum, quod secundum illam opinionem, Angeli non semper
<lb/>habuerunt beatitudinem, nec iterum aliquid erat in eis unde eis deberetur; et
<lb/>ideo mereri potuerunt simul quando acceperunt gratiam, ut in 2 lib., dist. 5,
<lb/>quaest. 2, art. 2, dictum est. Non est autem ita de Christo, qui semper beatus
<lb/>secundum animam fuit, et cui ex ipsa unione debebatur gloria.
<lb/>ARTICULUS 5
<lb/><hi rend="bold">Utrum Christus meruerit sibi per passionem</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod Christus per passionem non meruerit sibi. Mereri enim est aliquid
<lb/>sibi debitum facere. Sed qui sibi semel aliquid debitum fecit, puta emendo,
<lb/>non ulterius emit illud. Ergo et qui meruit aliquid semel, ulterius non potest
<lb/>mereri illud. Sed Christus ab instanti conceptionis meruit sibi ea quae dicta
<lb/>sunt. Ergo per passionem nihil sibi meruit.
<lb/>2. Praeterea, meritum facit vel de non debito debitum, vel de debito magis debitum.
<lb/>Sed ea quae Christus meruit, non fuerunt sibi magis debita per passionem
<lb/>quam ante: quia per primum meritum fuerunt sibi facta sufficienter debita.
<lb/>Ergo per passionem sibi Christus nihil meruit.
<lb/>3. Praeterea, passio in corpore Christi fuit. Sed meritum non est nisi in anima.
<lb/>Ergo per passionem Christus nihil sibi meruit.
<lb/>4. Praeterea, meriti principium est in nobis: quia voluntarium est cuius principium
<lb/>est intra, ut dicitur in 3 Ethic.. Sed principium passionis non est in patiente, sed in
<lb/>agente. Ergo Christus per passionem non meruit.
<lb/>5. Praeterea, omne meritum consistit in caritate. Sed pati passiones laudabiliter,
<lb/>non est opus caritatis, sed patientiae, vel fortitudinis. Ergo Christus per
<lb/>passionem non meruit.
<lb/>SED CONTRA est quod dicitur in littera, quod passio claritatis est meritum.
<lb/>Praeterea, actibus virtutum meremur. Sed Christus est passus ex maxima caritate;
<lb/>Ioan. 15, 13: «Maiorem hac dilectionem nemo habet». Ergo ipse per suam
<lb/>passionem meruit.
<lb/>Praeterea, passio sua maior fuit aliorum sanctorum passionibus, ut supra,
<lb/>distinct. 15, qu. 2, art. 3, quaestiunc. 3, dictum est. Sed alii sancti suis passionibus
<lb/>meruerunt. Ergo et Christus per suam passionem meruit.
<pb n="vol. 5, p. 954"/>
<lb/><hi rend="bold">Solutio</hi>
<lb/>Respondeo dicendum, quod mereri, sicut dictum est, est facere aliquid sibi debitum.
<lb/>Hoc autem contingit tribus modis. Uno modo quando aliquis facit de non
<lb/>debito debitum; sicut aliquis primo motu caritatis meretur vitam aeternam,
<lb/>faciens eam debitam sibi, quae prius ei debita non erat. Alio modo quod erat
<lb/>minus debitum faciendo sibi magis debitum: quod contingit in eo in quo caritas
<lb/>augetur. Tertio contingit, quando aliquid quod est uno modo debitum sibi, facit
<lb/>alio modo debitum sibi; sicut puer baptizatus, cui debetur vita aeterna ex habitu
<lb/>gratiae in baptismo infusae, quando usum liberi arbitrii habere incipit, facit
<lb/>sibi debitam eam ex actu.
<lb/>Primo igitur modo Christus meruit in primo instanti suae conceptionis claritatem
<lb/>corporis: quae quidem non erat ei debita neque ex conditione naturae in se
<lb/>consideratae, neque consequebatur ex necessitate unionis, sicut gloria fruitionis,
<lb/>ut dictum est. Secundo autem modo Christus mereri non potuit, quia caritas
<lb/>non est augmentata in Christo. Tertio modo meruit in omnibus actibus suis post
<lb/>primum instans suae conceptionis: quia fecit sibi debitum aliquibus actibus
<lb/>quod prius ex aliis actibus debebatur. Actus autem quo quis meretur, est ille
<lb/>cuius agens est dominus, ut supra dictum est, et qui est proportionatus mercedi.
<lb/>Est autem homo dominus suorum actuum per voluntatem; quam quia caritas
<lb/>perficit in ordine ad finem ultimum, ideo actum fini proportionatum facit, scilicet
<lb/>beatitudini quae proprie merces est nostrorum meritorum; et ideo omnis
<lb/>actus voluntarius caritate informatus, est meritorius. Cum igitur Christus passionem
<lb/>suam voluntarie sustinuerit (oblatus enim est quia ipse voluit, Isai. 53),
<lb/>et voluntas ista caritate fuerit informata, non est dubium quod per suam passionem
<lb/>meruerit.
<lb/>AD OBIECTA
<lb/>Ad primum ergo dicendum, quod emptio est principaliter propter habendam
<lb/>rem quae emitur: et ideo postquam semel empta est, ulterius non emitur: sed
<lb/>actio qua quis meretur non est principaliter propter praemium consequendum,
<lb/>sed propter bonum caritatis. Unde homo habens caritatem etiam operaretur, si
<lb/>nulla retributio sequeretur; unde etiam postquam meruit aliquid operatur; et id
<lb/>quod sibi primo uno modo debebatur, postea alio modo sibi debetur.
<lb/>Ad secundum dicendum, quod non oportet quod faciat sibi magis debitum, quia
<lb/>hoc est secundum intensionem caritatis, quae est radix merendi; sed facit sibi
<lb/>pluribus modis debitum.
<lb/>Ad tertium dicendum, quod quamvis passio sit in corpore, tamen voluntas
<lb/>acceptans passionem fuit in anima.
<pb n="vol. 5, p. 956"/>
<lb/>Ad quartum dicendum, quod passio, inquantum passio, non est meritoria, quia
<lb/>sic principium eius est extra: sed est meritoria inquantum est acceptata per
<lb/>voluntatem: sic enim est voluntaria, et principium eius est intra. Acceptatur
<lb/>autem passio a voluntate dupliciter: vel sicut voluntarium absolute, sicut in
<lb/>Christo, qui se voluntarie obtulit passioni, ut nostrae redemptionis opus expleretur:
<lb/>vel sicut voluntarium mixtum, sicut quando aliquis etsi vellet non pati,
<lb/>tamen magis vult sustinere passionem quam aliquid contra Deum faciat.
<lb/>Ad quintum dicendum, quod quamvis meritum sit in caritate sicut in radice, non
<lb/>tamen meremur sola caritate, sed etiam aliis virtutibus, inquantum earum actus
<lb/>sunt a caritate imperati.
<lb/>ARTICULUS 6
<lb/><hi rend="bold">Utrum Christus potuerit nobis mereri</hi>
<lb/><hi rend="bold">Ad sextum sic proceditur.</hi>
<lb/>1. VIDETUR quod Christus nobis mereri non potuit. Sicut enim laus requirit
<lb/>voluntarium, ita et meritum. Sed propter hoc quod laus requirit voluntarium in
<lb/>laudato, ideo unus non laudatur propter actum alterius. Ergo similiter nec unus
<lb/>alteri mereri potest: et sic Christus nihil nobis meruit.
<lb/>2. Praeterea, Ezech. 18, 4, dicitur: «Anima quae peccaverit, ipsa morietur».
<lb/>Ergo eadem ratione anima quae operatur, ipsa praemiabitur; et ita videtur
<lb/>quod Christus nobis mereri non potuit.
<lb/>3. Praeterea, Christus non meruit secundum quod Deus, sed secundum quod
<lb/>homo habens caritatem. Sed unus habens caritatem non meretur alteri nisi ex
<lb/>congruo, quod non est per se loquendo meritum. Ergo etc..
<lb/>SED CONTRA, Christus, secundum quod homo, est caput nostrum. Ergo nobis aliquid
<lb/>influit. Sed non nisi meritorie. Ergo Christus nobis aliquid meruit.
<lb/>Praeterea, nullus pervenit ad gloriam sine merito. Sed pueri baptizati pervenient
<lb/>ad gloriam. Ergo cum non perveniant per meritum proprium, pervenient
<lb/>per meritum Christi; et ita Christus nobis aliquid meruit.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod non meruit nobis ianuae apertionem. Quia Enoch et
<lb/>Elias ante Christi Incarnationem in paradisum introierunt. Ergo ante Christum
<lb/>ianua erat aperta.
<lb/>2. Praeterea, quicumque meretur paradisum, meretur etiam apertionem ianuae
<lb/>paradisi. Sed antiqui patres meruerunt paradisum, cum haberent caritatem ita
<lb/>perfectam sicut et nos, et cum propter paradisum omnia operarentur. Ergo
<lb/>meruerunt apertionem ianuae paradisi.
<pb n="vol. 5, p. 958"/>
<lb/>3. Praeterea, posita causa sufficienti non requiritur aliquid aliud ad effectum.
<lb/>Si ergo Christus sufficienter meruit nobis apertionem ianuae paradisi, videtur
<lb/>quod non oporteat nos aliquid propter paradisum operari; quod est falsum.
<lb/>Ergo et primum.
<lb/>SED CONTRA, ante Christum nullus in paradisum intravit, quia sancti patres ad
<lb/>limbum descendebant. Sed postea homines in paradisum intraverunt, sicut dicitur
<lb/>Luc. 23: «Hodie mecum eris in paradiso». Ergo paradisi apertionem
<lb/>Christus meruit.
<lb/>Praeterea, per peccatum Adae clausa est ianua paradisi, ut patet Gen. 3. Sed
<lb/>Christus pro peccato Adae satisfecit. Ergo ipse apertionem ianuae nobis meruit.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod non tantum per passionem apertionem ianuae nobis
<lb/>meruit. Caritas enim eius in passione non fuit maior quam ante. Si ergo per
<lb/>passionem meruit, etiam ante meruit.
<lb/>2. Praeterea, in baptismo caeli aperti sunt super eum. Sed baptismus passionem
<lb/>praecessit. Ergo ante passionem caeli apertionem nobis meruit.
<lb/>3. Praeterea, videtur quod per ascensionem; per id quod dicitur Mich. 2, 13:
<lb/>«Ascendet pandens iter ante eos».
<lb/>SED CONTRA, Christus satisfaciendo, nobis ianuam aperuit. Sed satisfecit per
<lb/>passionem. Ergo per passionem ianuae apertionem meruit.
<lb/>Praeterea, clausio ianuae fuit decretum quod erat contrarium nobis. Sed hoc
<lb/>tulit Christus de medio affigens illud cruci; Coloss. 2. Ergo per passionem
<lb/>ianuae apertionem nobis meruit.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod, sicut dicit Damascenus,
<lb/>caro Christi et anima erat quasi instrumentum Deitatis, unde
<lb/>quamvis esset alia operatio Dei et hominis, tamen operatio humana habebat in se
<lb/>vim Divinitatis sicut instrumentum agit vi principalis agentis: et propter hoc dicit
<lb/>Damascenus quod ea quae hominis sunt, supra hominem agebat; unde et actio
<lb/>Christi meritoria, quamvis esset actio humana, tamen agebat in virtute divina: et
<lb/>ideo erat potestas ei supra totam naturam, quod non poterat esse de aliqua operatione
<lb/>puri hominis, quia homo singularis est minus dignus quam natura communis:
<lb/>quia divinius est bonum gentis quam bonum unius hominis. Et quia omnes
<lb/>homines sunt unus homo in natura communi, ut dicit Porphyrius,
<lb/>inde est quod meritum Christi, quod ad naturam se extendebat, etiam
<lb/>ad singulos se extendere poterat; et ita aliis mereri potuit.
<pb n="vol. 5, p. 960"/>
<lb/>AD OBIECTA
<lb/>Ad primum ergo dicendum, quod Christum mereri pro alio dicitur dupliciter.
<lb/>Aut ita quod ipse mereatur loco alterius, idest quod pertinet ad alium ut mereatur;
<lb/>et sic Christus pro aliis non meruit: quia meritum oportet quod procedat ex
<lb/>voluntate merentis, ut obiectio procedebat. Aut ita quod ipse aliquid alteri
<lb/>mereatur quod sub merito illius non cadit; et sic Christus aliis meruit ea quae
<lb/>ipsi sibi mereri non potuerunt.
<lb/>Ad secundum dicendum, quod membra et caput ad eamdem personam pertinent;
<lb/>unde cum Christus fuerit caput nostrum propter Divinitatem, et plenitudinem
<lb/>gratiae in alios redundantem, nos autem simus membra eius; meritum suum non
<lb/>est extraneum a nobis, sed in nos redundat propter unitatem corporis mystici.
<lb/>Ad tertium dicendum, quod Christus ea quae sunt hominis agebat supra hominem,
<lb/>ut dictum est.
<lb/><hi rend="bold">Solutio II</hi>
<lb/>Ad secundam quaestionem dicendum, quod sicut clausio ianuae est obstaculum
<lb/>prohibens ab ingressu domus; ita per similitudinem dicitur ianua paradisi clausa,
<lb/>inquantum est aliquod obstaculum prohibens ab introitu paradisi.
<lb/>Obstaculum autem potest esse duplex: unum ex parte personae, quod est per
<lb/>peccatum actuale; aliud ex parte naturae, quod est per peccatum originale.
<lb/>Primum quidem obstaculum non est commune omnibus, sed tantum peccatoribus;
<lb/>sed secundum obstaculum est omnibus commune; et hoc quidem obstaculum
<lb/>auferri non potuit nisi per eum cuius operatio in totam naturam potuit, scilicet
<lb/>Christum: et ideo ipse nobis quantum ad hoc apertionem ianuae meruit,
<lb/>quae per peccatum primi hominis toti vitiatae naturae clausa erat.
<lb/>AD OBIECTA
<lb/>Ad primum ergo dicendum, quod est duplex paradisus; scilicet caelestis, quae est
<lb/>ipsa visio Dei, et terrestris. Per peccatum autem primi hominis clausa fuit ianua
<lb/>paradisi terrestris in signum quod humanae naturae claudebatur ostium paradisi
<lb/>caelestis. Enoch ergo et Elias, quamvis paradisum terrestrem ante passionem
<lb/>ingressi sint, non tamen paradisum caelestem, de cuius ianua hic loquitur.
<lb/>Ad secundum dicendum, quod antiqui patres meruerunt introitum paradisi
<lb/>quantum ad id quod personae est, sicut et nos; tamen quod removeretur impedimentum,
<lb/>quod erat ex parte naturae, mereri non potuerunt; et ideo semper
<lb/>remanebat eis ianua clausa.
<lb/>Ad tertium dicendum, quod quamvis remotum sit impedimentum quod erat ex
<lb/>parte naturae, per Christum; tamen oportet quod per actum meritorium efficiatur
<lb/>homini paradisus debitus quantum ad id quod est personae: et ideo oportet
<lb/>quod homo agat ad hoc ut paradisum intrare mereatur.
<pb n="vol. 5, p. 962"/>
<lb/><hi rend="bold">Solutio III</hi>
<lb/>Ad tertiam quaestionem dicendum, quod obstaculum quod ianuam paradisi
<lb/>claudebat, ut dictum est, fuit peccatum totam naturam inficiens: et quia peccatum
<lb/>per satisfactionem tollitur, neque satisfactio potuit congrue aliter fieri nisi
<lb/>per passionem Christi, ut infra dicetur: ideo per passionem ipsius tantum aperta
<lb/>est nobis ianua, et non per alia quae prius operatus est. Tamen per alia quae
<lb/>prius operatus est meruit nobis conversionem ad ipsum, inquantum meruit se
<lb/>nobis manifestari; per quam nos proficimus, et non ipse.
<lb/>AD OBIECTA
<lb/>Ad primum ergo dicendum, quod meritum satisfactionis non consistit tantum in
<lb/>caritate, sed requirit passionem Christi, ut infra dicetur. Per satisfactionem
<lb/>autem oportebat nobis ianuam aperiri.
<lb/>Ad secundum dicendum, quod in baptismo aperti sunt caeli, quia baptismus est
<lb/>id per quod efficimur participes passionis Christi, consepulti cum ipso in mortem;
<lb/>Rom. 6; unde baptismus non aperit ianuam nisi supposita passione.
<lb/>Ad tertium dicendum, quod ascensio non aperuit ianuam quantum ad id quod
<lb/>est essentiale in paradiso, scilicet visionem Dei (quia etiam ante ascensionem
<lb/>Deum viderunt sancti educti de limbo); sed quantum ad locum congruentem
<lb/>beatis.
<lb/><hi rend="bold">EXPOSITIO TEXTUS</hi>
<lb/>«Ut amota ignea rhomphaea»: quae quidem posita in paradiso terrestri significabat
<lb/>impedimentum quod prohibebat ingressum paradisi caelestis.
<lb/>«Sed vel mox post carnis separationem anima impassibilitate donata est». Hoc
<lb/>probabilius est: quia etiam aliae animae sanctorum, quae nihil purgabile
<lb/>habent, mox post separationem a corpore impassibiles fiunt.
<lb/>«In qua forma crucifixus est, in ea exaltatus est»; contra. Exaltatio est usque ad
<lb/>aequalitatem Patris, quod non convenit sibi secundum humanam naturam, in
<lb/>qua crucifixus est. Dicendum, quod exaltatio potest dupliciter intelligi: aut
<lb/>quantum ad cognitionem nostram; et sic debetur personae ratione utriusque
<lb/>naturae: aut quantum ad rem; et sic cum exaltatio duo importet, terminum ad
<lb/>quem, et motum ad ipsum; terminus convenit personae, secundum quod dicitur
<lb/>exaltari usque ad aequalitatem Patris; naturae autem assumptae, secundum
<lb/>quod dicitur exaltari ad potiora bona Patris; motus autem convenit tantum
<lb/>naturae: et ideo exaltatio convenit personae ratione naturae.
<lb/>«Non est autem inventus inter homines aliquis qui id posset implere». Quia
<lb/>meritum unius puri hominis non poterat in totam naturam.
<pb n="vol. 5, p. 964"/>
<lb/>«Vix unicuique sua sufficiebat virtus»: quia iustitiae nostrae imperfectionem
<lb/>habent admixtam; et ideo vix valent quantum ad personale meritum; nullo
<lb/>autem modo ad merendum pro tota natura.
<lb/>«Impleto autem Dei decreto aperire valuit». Decretum dicitur Dei praeceptum,
<lb/>quod Adam transgressus est, quod Christus obediendo implevit. Vel decretum
<lb/>dicitur sententia mortis, quam in Adam tulit; et hoc etiam decretum Christus
<lb/>implevit quando mortem sustinuit. Chirographum autem dicitur memoria praevaricationis
<lb/>Adae, sive reatus ipsius, quod Christus pro nobis satisfaciendo
<lb/>delevit.
<lb/>«Tantum enim fuit peccatum nostrum ut salvari non possemus, nisi unigenitus
<lb/>Dei Filius pro nobis mereretur». De hoc infra, dist. 20, quaere.
<pb n="vol. 5, p. 976"/>
<lb/><hi rend="bold">IN TERTIUM SENTENTIARUM, DISTINCTIO 19</hi>
<lb/><hi rend="bold">DIVISIO TEXTUS</hi>
<lb/>Postquam determinavit Magister de merito Christi secundum quod ordinatur
<lb/>ad bonum consequendum sibi et nobis, hic determinat de merito ipsius secundum
<lb/>quod ordinatur ad remotionem mali in nobis: ipse enim in se nec subiectus
<lb/>est culpae neque debitor est poenae. Dividitur autem in duas partes: in prima
<lb/>ostendit quomodo per passionem Christi liberamur a malis; in secunda de
<lb/>causa passionis Christi, dist. 20: «Si vero quaeritur».
<lb/>Prima in duas: primo ostendit quomodo per meritum passionis Christi sumus
<lb/>liberati a malo; secundo determinat de his quae dicuntur de Christo ratione
<lb/>huius liberationis, ibi: «Unde ipse vere dicitur mundi Redemptor». Prima in
<lb/>duas: primo ostendit quomodo per passionem Christi liberati sumus a malo
<lb/>culpae, et a potestate instigantis ad culpam, scilicet daemonis; secundo ostendit
<lb/>quomodo per dictam passionem sumus liberati a malo poenae, ibi: «A
<lb/>poena redemit».
<lb/>Circa primum duo facit: primo ponit intentum; secundo exequitur propositum,
<lb/>ibi: «Sed quomodo a peccatis per eius mortem soluti sumus?». Circa quod duo
<lb/>facit: primo prosequitur modum quo per Christi passionem et mortem liberati
<lb/>sumus a peccato; secundo quomodo liberati sumus a potestate diaboli, ibi: «A
<lb/>diabolo liberamur».
<lb/>Circa quod tria facit: primo ostendit quantum ad quid liberati sumus a potestate
<lb/>diaboli; secundo exponit modum liberationis, ibi: «Unde Augustinus causam
<lb/>et modum nostrae redemptionis insinuans ait»; tertio quod hoc fieri non poterat
<lb/>nisi per Deum et hominem, ibi: «Factus est igitur homo mortalis».
<lb/>«Et a poena redemit». Hic ostendit quomodo sumus liberati a poena per Christi
<lb/>passionem; circa quod duo facit: primo ostendit a qua poena nos liberavit;
<lb/>secundo modum liberationis, ibi: «Peccata quoque nostra, idest poenam peccatorum
<lb/>nostrorum, dicitur in corpore suo super lignum portasse».
<lb/>«Unde ipse vere mediator dicitur». Hic determinat de his quae dicuntur de
<lb/>Christo ratione dictae liberationis: et circa hoc duo facit: primo ostendit quare
<lb/>dicatur redemptor; secundo quare dicatur mediator, ibi: «Qui solus dicitur
<lb/>mediator». Circa quod tria facit: primo ostendit rationem quare dicitur mediator;
<lb/>secundo ostendit quod ipse solus est mediator, non Pater vel Spiritus
<lb/>Sanctus, ibi: «Sed cum peccata deleat non solus Filius, sed et Pater et Spiritus
<lb/>Sanctus... quare solus Filius dicitur mediator?». Tertio ostendit secundum
<lb/>quam naturam ipse sit mediator, ibi: «Unde et mediator dicitur secundum
<lb/>humanitatem».
<pb n="vol. 5, p. 978"/>
<lb/><hi rend="bold">QUAESTIO 1</hi>
<lb/>Hic quaeruntur quinque: 1. Utrum per passionem Christi simus liberati a peccato;
<lb/>2. Utrum per ipsum simus liberati a potestate diaboli; 3. Utrum per ipsum
<lb/>simus liberati a poena; 4. Utrum ratione illius liberationis, Christus dicendus
<lb/>sit redemptor; 5. Utrum eadem ratione sit mediator.
<lb/>ARTICULUS 1
<lb/><hi rend="bold">Utrum per passionem Christi simus liberati a peccato</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod per passionem Christi non simus liberati a peccato. Christus
<lb/>enim non est passus secundum divinam naturam, sed secundum humanam. Sed
<lb/>peccata delere solius est Dei, ut patet Isai. 43, quia ipsius solius est gratiam
<lb/>dare, per quam delentur peccata. Ergo per passionem Christi, peccata nostra
<lb/>deleri non potuerunt.
<lb/>2. Praeterea, corporale non potest agere in spirituale. Sed passio Christi fuit
<lb/>quoddam corporale. Ergo non potuit agere in animas nostras ad delenda
<lb/>peccata.
<lb/>3. Praeterea, liberatio a peccato dicitur esse iustificatio. Sed haec attribuitur
<lb/>resurrectioni: resurrexit enim propter iustificationem nostram; Rom. 4. Ergo
<lb/>liberatio a peccato non debet attribui passioni, sed resurrectioni.
<lb/>4. Praeterea, sicut passio Christi excitat in nobis caritatem, ita et alia beneficia
<lb/>Dei: quia ipse nobis temporalia et spiritualia bona tribuit. Similiter etiam sanctorum
<lb/>exempla nos ad caritatem excitant. Et tamen non dicitur quod per omnia
<lb/>beneficia Dei a peccato liberemur. Ergo neque debet dici quod per passionem
<lb/>liberemur a peccato quia nos ad caritatem excitat, ut dicit Magister.
<lb/>5. Praeterea, sicut habemus fidem de passione, sic etiam habemus fidem de
<lb/>creatione mundi; et tamen non dicitur quod per bona creationis a peccato mundemur,
<lb/>quamvis fides corda purificet, ut dicitur Act. 15. Ergo videtur quod nec
<lb/>etiam ista ratione dicendum sit quod per passionem a peccatis liberati simus, ut
<lb/>dicit Magister.
<lb/>SED CONTRA, Apoc. 1, 5: «Lavit nos a peccatis nostris in sanguine suo».
<lb/>Sanguinem autem in passione fudit. Ergo per passionem a peccatis nos liberavit.
<lb/>Praeterea, signum respondet signato. Sed ritus veteris legis fuit signum et figura
<lb/>Christi. Cum igitur in veteri lege non fuerit sine sanguinis effusione remissio,
<lb/>ut dicitur Hebr. 9, nec peccatorum remissio fit nisi per sanguinis Christi
<lb/>effusionem.
<pb n="vol. 5, p. 980"/>
<lb/><hi rend="bold">Quaestiuncula II</hi>
<lb/>1. Ulterius. VIDETUR quod non omnia peccata per Christi mortem deleta sint.
<lb/>Nullus enim damnatur nisi pro peccato. Sed multi post Christi passionem damnantur.
<lb/>Ergo non quidquid culparum erat, delevit.
<lb/>2. Praeterea, quod semel deletum est, ulterius deleri non potest. Sed peccata
<lb/>praecedentium patrum deleta erant et quantum ad actualia per poenitentiam, et
<lb/>quantum ad originale per circumcisionem. Ergo per passionem Christi non
<lb/>omnia peccata humani generis deleta sunt.
<lb/>3. Praeterea, peccatum non potest deleri antequam fiat, quia tunc nunquam fieret.
<lb/>Sed multa peccata facta sunt post Christi passionem. Ergo non omnia peccata
<lb/>delevit.
<lb/>4. Praeterea, poenitentia et baptismus et alia bona opera nobis indicuntur ad
<lb/>peccatorum remissionem. Hoc autem non esset, si omnia peccata per mortem
<lb/>Christi deleta essent. Ergo videtur quod non omnia deleta fuerunt.
<lb/>5. Praeterea, eorum quae sunt aequalia, unum non destruit alterum. Sed quantum
<lb/>bonum fuit passio Christi ex parte patientis, tantum malum fuit occasio
<lb/>ipsius ex parte occidentium: quia occidebatur Deus, qui erat infinitum bonum.
<lb/>Ergo videtur quod illud peccatum per Christi mortem expiari non potuit.
<lb/>SED CONTRA, Coloss. 2, 13: «Vivificavit nos cum illo, donans nobis omnia delicta».
<lb/>Sed donare delicta est remittere peccata. Ergo per Christum omnia peccata
<lb/>sunt dimissa.
<lb/>Praeterea, passio Christi, quantum in se est, aequaliter se habet ad omnia peccata
<lb/>delenda. Si ergo aliqua peccata non delevit, nulla delevit: quod est absurdum.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod delere peccatum
<lb/>dicitur dupliciter. Uno modo formaliter, sicut albedo dicitur delere nigredinem
<lb/>per hoc quod advenit in subiecto; et sic gratiae est delere peccatum. Alio modo
<lb/>dicitur effective; et hoc contingit tripliciter, secundum tria genera causae efficientis.
<lb/>Dicitur enim causa efficiens, uno modo perficiens effectum, et hoc est
<lb/>principale agens inducens formam; et sic solus Deus peccatum delet, quia ipse
<lb/>solus gratiam infundit.
<lb/>Alio modo dicitur efficiens disponens materiam ad recipiendum formam: et sic
<lb/>dicitur peccatum delere ille, qui meretur peccati deletionem: quia ex merito
<lb/>efficitur aliquis dignus quasi materia disposita ad recipiendum gratiam, per
<lb/>quam peccata deleantur. Hoc autem contingit dupliciter: vel sufficienter, vel
<pb n="vol. 5, p. 982"/>
<lb/>insufficienter. Sufficienter quidem disposita est materia, quando fit necessitas
<lb/>ad formam: et similiter aliquis sufficienter per meritum disponitur ad aliquid,
<lb/>quando illud efficitur sibi debitum; et hoc est meritum condigni; et sic nullus
<lb/>homo neque sibi neque alteri potest mereri gratiam vel peccati deletionem. Non
<lb/>sibi, quia antequam gratiam habeat, non est in statu merendi, ut patet ex dictis:
<lb/>aliis non, quia actio unius non potest sufficienter transire in alterum, nisi
<lb/>habet aliquam communitatem cum illo, quae potest esse vel per
<lb/>communionem in natura, vel per coniunctionem affectus. Sed prima coniunctio
<lb/>est essentialis, secunda autem accidentalis. Purus autem homo non potest in
<lb/>naturam, quia, ut supra dictum est, dist., 18, qu. 2, art. 6, quaestiunc. 1, est
<lb/>inferior quam natura; et ideo non potest actio eius in alium hominem transire
<lb/>secundum quod coniungitur ei in natura, sed solum quantum ad coniunctionem
<lb/>affectus, quae est coniunctio accidentalis; et propter hoc non potest alteri sufficienter
<lb/>mereri, sed ex congruo.
<lb/>Solus autem Christus aliis potest sufficienter mereri: quia potest in naturam,
<lb/>inquantum Deus est, et caritas sua quodammodo est infinita, sicut et gratia, ut
<lb/>supra dictum est, dist. 13, qu. 1, art. 2, quaestiunc. 2. In hoc autem pro tota
<lb/>natura meruit, in quo debitum naturae, scilicet mortis, quae pro peccato ei
<lb/>debebatur, exsolvit ipse peccatum non habens; ut sic non pro se mortem solvere
<lb/>teneretur, sed pro natura solveret; unde satisfaciendo pro tota natura, sufficienter
<lb/>meruit peccatorum remissionem aliis qui peccata habebant.
<lb/>Tertio modo dicitur agens instrumentale; et hoc modo sacramenta delent peccata,
<lb/>quia sunt instrumenta divinae misericordiae salvantis.
<lb/>AD OBIECTA
<lb/>Ad primum ergo dicendum, quod ea quae hominis erant, Christus supra hominem
<lb/>faciebat, secundum quod eius actio habebat virtutem ex divino consortio,
<lb/>ut supra dictum est; et ideo quamvis passio eius esset secundum quod homo,
<lb/>tamen per passionem peccata delevit, sicut per contactum corporalem leprosum
<lb/>mundavit.
<lb/>Ad secundum dicendum, quod quamvis passio esset in corpore, tamen erat in
<lb/>spiritu acceptare passionem; et ideo per passionem meruit nostrorum spirituum
<lb/>emundationem.
<lb/>Ad tertium dicendum, quod Christus est unius naturae nobiscum; unde eius
<lb/>actio in nos est aliquo modo univoca, idest similitudinem habens cum effectu.
<lb/>Quamvis autem in iustificatione peccata deleantur, tamen iustificatio nominat
<lb/>illam mutationem de culpa in gratiam secundum terminum ad quem; peccati
<lb/>autem deletio secundum terminum a quo: et ideo attribuitur peccati deletio
<lb/>morti, quae vitam passibilem, vitae peccatrici similem in poena, a Christo ademit;
<lb/>iustificatio autem resurrectioni, per quam nova vita in Christo inchoata
<lb/>est; et hoc est quod Apostolus dicit, Rom. 4, 25, quod «resurrexit propter iustificationem
<lb/>nostram, et traditus est propter delicta nostra».
<pb n="vol. 5, p. 984"/>
<lb/>Ad quartum dicendum, quod Christus, inquantum nobis influxit per meritum,
<lb/>dicitur caput nostrum, ut supra, dist. 13, qu. 2, art. 1, dictum est. Ex capite
<lb/>autem non recipitur influxus in membris divisis, sed in membris coniunctis
<lb/>capiti, quantumcumque caput ex se sufficiens sit ad influendum. Unde quamvis
<lb/>meritum Christi sit sufficiens ad delendum peccata, tamen ad efficientiam deletionis
<lb/>requiruntur ea quae capiti coniungunt. Huiusmodi autem sunt fides et caritas. Et
<lb/>ideo Magister assignat fidem passionis, et caritatem quasi causas
<lb/>efficientiae deletionis culpae; causam tamen sufficientiae assignat in hoc quod
<lb/>dicit, quod mors Christi est verum sacrificium, per quod peccata delentur. Unde
<lb/>quamvis ex aliis divinis beneficiis et sanctorum exemplis caritas excitetur, non
<lb/>tamen coniungit merito sufficienti ad culpae deletionem inquantum ex eis excitatur,
<lb/>sed inquantum excitatur ex passione Christi.
<lb/>Similiter dicendum ad quintum de fide.
<lb/><hi rend="bold">Solutio II</hi>
<lb/>Ad secundam quaestionem dicendum, quod ad hoc quod aliquid in alterum
<lb/>effectum inducere possit, duo requiruntur: unum ex parte agentis, scilicet quod
<lb/>habeat virtutem sufficientem ad inducendum illum effectum; alterum ex parte
<lb/>recipientis, ut scilicet dispositum sit ad suscipiendum actionem. Christi autem
<lb/>qui nobis meruit deletionem peccatorum, invenitur sufficientia ad delendum
<lb/>omnia peccata nostra ex duobus: scilicet ex actione, in qua meritum consistit,
<lb/>quae agit ut divina, eo quod est actio Dei et hominis, ut dictum est; et ex hoc
<lb/>habet infinitam in merendo efficaciam; et iterum ex eo quod passio abstulit, scilicet
<lb/>animam Deo unitam, quae etiam habebat infinitum valorem ex hoc quod
<lb/>est Deo unita; et ex hoc est infinita efficacia in satisfaciendo.
<lb/>Ex parte autem nostra requiritur ut nos praeparemus ad meriti Christi effectum
<lb/>in nobis suscipiendum per fidem intellectus, et caritatem affectus, et per imitationem
<lb/>operis, quod quidem non contingit in omnibus; et ideo quo ad sufficientiam
<lb/>satisfactionis et meriti, omnia peccata per Christi passionem deleta sunt,
<lb/>non autem quantum ad efficientiam.
<lb/>AD OBIECTA
<lb/>Ad primum ergo dicendum, quod in illis qui damnantur, est indispositio ad recipiendum
<lb/>effectum meriti Christi; unde ex hoc contingit quod eorum peccata
<lb/>non delentur, non ex insufficientia meriti passionis Christi.
<lb/>Ad secundum dicendum, quod etiam in sanctis qui fuerunt ante Incarnationem,
<lb/>habuit effectum passio Christi, inquantum fidem habebant passionis ipsius, per
<lb/>quam iustificabantur. Quia autem passio nondum erat in rerum natura, sed in
<lb/>fide eorum, inquantum personali actione in Christum credebant: ideo illa iustificatio
<lb/>qua per fidem passionis Christi iustificabantur, non se extendebat nisi ad
<lb/>removendum personale impedimentum, non autem ad removendum impedimentum
<lb/>naturae: et propter hoc ipsi quidem a peccato mundabantur, sed paradisi
<lb/>ianuam non intrabant, quia nondum erat amotum impedimentum naturae.
<pb n="vol. 5, p. 986"/>
<lb/>Ad tertium dicendum, quod passio Christi quantum ad sufficientiam potest delere
<lb/>peccata etiam antequam fiant; sed efficientia deletionis non est nisi postquam
<lb/>aliquis a peccato commisso avertitur; sicut medicina sufficiens ad sanandum
<lb/>paratur interdum antequam aliquis infirmetur; sed non sanatur per ipsam
<lb/>actu, nisi postquam infirmus fuerit.
<lb/>Ad quartum dicendum, quod baptismus, poenitentia, et alia sacramenta exiguntur
<lb/>ad deletionem peccatorum, sicut instrumentaliter agentia ad deletionem
<lb/>culpae: unde agunt in virtute passionis dominicae, et ipsam passionis virtutem
<lb/>in nos quodammodo transfundunt.
<lb/>Ad quintum dicendum, quod quamvis ille qui occidebatur, esset Deus, non
<lb/>tamen cognoscebant occisores ipsum esse Deum: quia «si cognovissent, nunquam
<lb/>Dominum gloriae crucifixissent»: 1 Corinth. 2, 8; unde eorum peccatum
<lb/>ex ignorantia minuitur, quamvis non ex toto excusetur. Et etiam quamvis
<lb/>habeant aequalitatem, eorum peccatum et meritum Christi, secundum quid, scilicet
<lb/>quantum ad obiectum actus: quia vitam corporalem, quam Christus caritative
<lb/>dedit, illi nequiter extinxerunt: non tamen habent aequalitatem quantum
<lb/>ad modum: quia multo maior fuit caritas ex parte Christi animam ponentis,
<lb/>quam nequitia ex parte illorum qui illam animam nequiter extorserunt: et iterum
<lb/>bonum est efficacius quam malum, quod non nisi virtute boni agit, ut dicit
<lb/>Dionysius.
<lb/>ARTICULUS 2
<lb/><hi rend="bold">Utrum simus liberati a diabolo per passionem Christi</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod per Christi passionem non simus liberati a diabolo. Libertas
<lb/>enim hominis in hoc consistit quod cogi non potest. Sed sicut nunc liberum
<lb/>arbitrium cogi non potest a diabolo, ita nec ante Christi passionem. Ergo passio
<lb/>Christi non liberavit nos a potestate daemonis.
<lb/>2. Praeterea, diabolus non habuit potestatem in res ipsius Iob, neque in carnem
<lb/>eius, nisi cum accepit eam a Deo. Sed modo etiam accepta potestate a Deo,
<lb/>potest homines affligere in rebus et in personis. Ergo in nullo sumus modo
<lb/>magis liberi ab eius potestate quam ante.
<lb/>3. Praeterea, ante passionem Christi, daemon aliter non nocebat hominibus,
<lb/>nisi tentando quantum ad animam, et vexando quantum ad corpora. Sed hoc
<lb/>etiam quotidie facit. Ergo in nullo eius virtus est diminuta.
<lb/>4. Praeterea, illi proprie sub diaboli servitute detinentur qui ipsi servitutem
<lb/>latriae impendunt. Sed adhuc hodie sunt idolatrae multi. Ergo humanum genus
<lb/>non est liberatum a servitute diaboli.
<pb n="vol. 5, p. 988"/>
<lb/>5. Praeterea, Apostolus dicit, 2 Tim. 3, 1, quod «in novissimis diebus instabunt
<lb/>tempora periculosa, et erunt homines seipsos amantes»; et etiam tempore
<lb/>Antichristi magis praevalebit quam nunquam fecerit. Ergo videtur quod per
<lb/>passionem Christi non sit virtus daemonis extincta.
<lb/>SED CONTRA, Ioan. 12, 31, instante passione dixit Dominus: «Princeps mundi
<lb/>huius eiicietur foras». Ergo per passionem Christi principatus sui dominium
<lb/>amisit.
<lb/>Praeterea, victoris est adversarium a potestate dominii eiicere. Sed Christus
<lb/>per passionem victor fuit: Apoc. 5, 5: «Vicit leo de tribu Iuda». Ergo potestatem
<lb/>Daemonibus abstulit.
<lb/>Praeterea, diabolus per peccatum homini dominatur. Sed Christus per passionem
<lb/>homines a peccato liberavit. Ergo et a potestate daemonis.
<lb/><hi rend="bold">Solutio</hi>
<lb/>Respondeo dicendum, quod potestas Daemonis in duobus consistit, scilicet in
<lb/>impugnando, et detinendo devictos. Ex eo autem quod quis impugnatur, nondum
<lb/>servus factus est, sed ex eo quod victus est, ut patet 2 Petr., 2, 19. Devicerat
<lb/>autem diabolus totum humanum genus in primis parentibus, et eis dominabatur,
<lb/>dum eos ad hoc secundum suum votum deduxerat ut nullus paradisi ianuam
<lb/>introiret: devincit etiam unumquemque singulariter, dum eum ad peccatum
<lb/>inclinat, quia «qui facit peccatum, servus est peccati»; Ioan. 8, 34.
<lb/>Potestatem igitur diaboli qua victos detinet, Christus per passionem ex toto amovit
<lb/>quantum ad sufficientiam, licet non quantum ad efficientiam nisi in illis qui
<lb/>vim passionis suscipiunt per fidem, caritatem, et sacramenta: et per hoc dicitur
<lb/>dominium diaboli evacuasse. Sed potestatem qua impugnat, non ex toto evacuavit,
<lb/>sed debilitavit, dum ipsum hostem vicit, et hominibus auxilia multa ad resistendum
<lb/>tribuit, sicut sacramenta, gratiam abundantiorem, et alia huiusmodi.
<lb/>AD OBIECTA
<lb/>Ad primum igitur dicendum, quod quamvis ante passionem Christi non posset
<lb/>cogere liberum arbitrium, sicut nec modo, tamen poterat magis inclinare,
<lb/>inquantum homo erat debilior ad resistendum.
<lb/>Ad secundum dicendum, quod hoc quod homines in rebus et personis affligit,
<lb/>vel est ex merito culpae ipsorum, vel ad probationem iustorum, et exercitium
<lb/>patientiae ipsorum; et non est ex insufficientia passionis Christi.
<lb/>Ad tertium dicendum, quod quamvis modo tentet sicut et ante, non tamen ita de
<lb/>facili superat, inquantum homo plura remedia habet.
<lb/>Ad quartum dicendum, quod hoc quod idolatrae adhuc manent sub servitute
<lb/>daemonis, contingit ex hoc quod auxilia quae sunt ex passione Christi, accipere
<lb/>negligunt.
<pb n="vol. 5, p. 990"/>
<lb/>Ad quintum dicendum, quod multitudo malorum qui erunt in ultimis temporibus,
<lb/>non erit ex hoc quod virtus passionis Christi deficiat, sed quia armaturam Dei
<lb/>qua armati sunt per passionem Christi abiicient, vel contemnent: quia «refrigescet
<lb/>caritas multorum»; Matth. 24, 12; et ideo non est mirum, si devincantur.
<lb/>ARTICULUS 3
<lb/><hi rend="bold">Utrum per passionem Christi a poena aeterna liberati sumus</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod per passionem Christi non sumus liberati a poena aeterna.
<lb/>Poena enim aeterna est poena inferni. Sed in inferno nulla est redemptio. Igitur
<lb/>a poena aeterna Christi passio non liberat.
<lb/>2. Praeterea, si Christus non fuisset passus, nullus in infernum ivisset, nisi peccasset
<lb/>mortaliter. Sed nunc etiam Christo passo, solum mortaliter peccantes in
<lb/>infernum vadunt. Ergo Christi passio non liberavit nos a poena aeterna.
<lb/>3. Praeterea, poena quae finiri potest, aeterna non fuit. Sed poena a qua
<lb/>Christus homines liberavit, finita est. Ergo a poena aeterna non liberavit.
<lb/>SED CONTRA, peccatum est causa mortis aeternae. Sed Christus liberavit a peccato.
<lb/>Ergo et a poena aeterna.
<lb/>Praeterea, Zach. 9, 11: «Tu autem in sanguine testamenti eduxisti vinctos de
<lb/>lacu in quo non est aqua».
<lb/><hi rend="bold">Quaestiuncula II</hi>
<lb/>1. Ulterius. VIDETUR quod non liberavit nos a poena temporali. Quia adhuc pro
<lb/>peccatis poena temporalis iniungitur poenitentibus. Ergo ab ea per Christum
<lb/>non sumus liberati.
<lb/>2. Praeterea, 1 Petr., 2, 21: «Christus passus est pro nobis, vobis relinquens
<lb/>exemplum, ut sequamini vestigia eius». Hoc autem non est nisi patiendo. Ergo
<lb/>Christus per suam passionem nos obligavit ad patiendum poenam temporalem,
<lb/>magis quam ab ea liberavit.
<lb/>3. Praeterea, per resurrectionem mortuorum liberamur ab omni poena temporali.
<lb/>Sed etiam si Christus non fuisset passus, mortui resurgerent: quia resurrectio
<lb/>mortuorum est articulus fidei. Ergo passio Christi non liberat nos a
<lb/>poena temporali.
<lb/>4. Praeterea, posita causa sufficienti ponitur effectus. Sed adhuc in illis qui vim
<lb/>passionis Christi omnibus modis in se excipiunt, manet poena temporalis. Ergo
<lb/>passio Christi non liberat a poena temporali.
<pb n="vol. 5, p. 992"/>
<lb/>SED CONTRA, per claves Ecclesiae remittitur poena temporalis. Sed claves
<lb/>Ecclesiae virtutem habent a passione Christi. Ergo per passionem Christi tollitur
<lb/>poena temporalis.
<lb/>Praeterea, Deus non punit bis in idipsum: Naum, 1. Sed Deus posuit in Christo
<lb/>iniquitates omnium nostrum, dum ipse dolores nostros portavit; Isai. 53. Ergo
<lb/>nos a poena temporali per suam passionem liberavit.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod poena aeterna dicitur per
<lb/>oppositum ad vitam aeternam; unde poena per quam vita aeterna privantur,
<lb/>dicitur poena aeterna. Homo autem vitam aeternam amittere potest dupliciter:
<lb/>scilicet per peccatum naturae, scilicet originale, cuius poena est carentia visionis
<lb/>divinae, et per peccatum personale actuale, scilicet mortale.
<lb/>Poenam igitur aeternam, secundum quod ex originali consequitur, omnes incurrerunt:
<lb/>sed quidam secundum reatum tantum, sicut qui adhuc vivebant in
<lb/>carne: quidam autem secundum experientiam illius poenae, sicut qui iam mortui
<lb/>erant. Similiter etiam poenam aeternam quae debetur peccato actuali, non
<lb/>omnes incurrerunt; sed quidam, vel quantum ad reatum tantum, sicut existentes
<lb/>in mortali, vel quantum ad experientiam, sicut damnati.
<lb/>Christus igitur per passionem suam a poena aeterna quae debetur originali,
<lb/>quod omnes contrahunt, dupliciter absolvit: scilicet auferendo reatum quantum
<lb/>ad illos qui participes efficiebantur redemptionis eius, et adhuc vivebant; et
<lb/>auferendo poenam quantum ad illos qui mortui erant: ab omnibus quidem
<lb/>quantum ad sufficientiam; sed quantum ad efficientiam ab illis in quibus nullum
<lb/>inveniebatur. Sed a poena debita mortali actuali dupliciter absolvit: uno modo,
<lb/>praebendo auxilium, ne aliquis reatum illum incurreret; alio modo, praebendo
<lb/>etiam medicamenta quibus reatus posset auferri ab illis qui in se vim passionis
<lb/>eius receperunt. Sed quod a poena illa iam actualiter suscepta aliquis liberetur
<lb/>esse non potest: quia non est in statu viatoris, ut gratiam et caritatem suscipere
<lb/>possit, per quam vis passionis Christi in homines transfunditur.
<lb/>AD OBIECTA
<lb/>Ad primum ergo dicendum, quod poena aeterna non solum dicitur poena inferni,
<lb/>in qua sunt damnati, a qua non potest esse redemptio (quia illi nec gratiam
<lb/>habent nec gratiae capaces sunt, ut possit eis continuari passio Christi), sed
<lb/>dicitur poena aeterna etiam limbi, in quo erant sancti patres, a qua poterat esse
<lb/>redemptio propter gratiam et caritatem quae in illis sanctis erat per quam eis
<lb/>Christi passio continuabatur.
<pb n="vol. 5, p. 994"/>
<lb/>Ad secundum dicendum, quod quamvis illi qui peccant mortaliter post passionem
<lb/>Christi, in infernum vadunt, tamen passio Christi poterat eos praeservare
<lb/>a peccato, et etiam sanare vulnus peccati in ipsis; et ideo quantum in se est, a
<lb/>poena infernali liberat.
<lb/>Ad tertium dicendum, quod poena inferni dicitur aeterna, tum quia in eo qui
<lb/>punitur, non est virtus ad liberandum se a poena illa: tum quia non est dispositio,
<lb/>ut virtus liberans in eo effectum habere possit; et ideo nullo modo terminari
<lb/>potest. Sed poena limbi erat aeterna inquantum deficiebat in punito virtus ad
<lb/>liberandum; unde in aeternum durasset, nisi liberatio affuisset; quamvis esset
<lb/>dispositio ad recipiendum effectum liberantis, et ideo terminari poterat. Sed
<lb/>poena purgatorii neutro modo est aeterna: quia per virtutem gratiae, quam ille
<lb/>qui punitur, habet, poena illa purgat, et terminatur purgatione completa.
<lb/><hi rend="bold">Solutio II</hi>
<lb/>Ad secundam quaestionem dicendum, quod poena temporalis dicitur per quam
<lb/>privatur aliquod bonum temporale: quia bonum temporale non est natum
<lb/>manere semper. Haec autem temporalis poena in homine est duplex. Quaedam
<lb/>quae universaliter invenitur in tota humana natura, sicut necessitas moriendi,
<lb/>passibilitas, inobedientia carnis ad spiritum, et huiusmodi: et haec quidem
<lb/>poena naturae humanae debetur ex originali peccato: nihilominus huiusmodi
<lb/>ex principiis naturae consequuntur gratia innocentiae destitutae. Has igitur
<lb/>poenas per suam passionis poenam Christus ab omnibus sufficienter exclusit,
<lb/>quamvis non efficaciter ab omnibus, scilicet illis qui eius passionis participes
<lb/>non sunt; nec tamen ita quod statim post passionem ab omnibus auferantur, vel
<lb/>ita quod auferantur ab illis qui sacramenta passionis eius percipiunt, statim
<lb/>post perceptionem sacramenti: sed in fine mundi ab omnibus sanctis simul
<lb/>auferentur: quia istae poenae debentur naturae, in qua omnes sunt unum; unde
<lb/>tunc non solum hominum, sed totius mundi natura reparabitur per resurrectionem:
<lb/>quia «et ipsa creatura liberabitur a servitute corruptionis in libertatem
<lb/>gloriae filiorum Dei»: Rom. 8, 21.
<lb/>Aliae autem poenae sunt quae aliquibus hominibus specialiter infliguntur; et
<lb/>hae poenae dupliciter ad eos comparantur. Uno modo ut vindicantes culpam,
<lb/>secundum quod culpa facit debitum huius poenae: et hoc modo Christus omnes
<lb/>istas poenas sua morte quantum ad sufficientiam abstulit, removendo causam.
<lb/>Sed ad hoc quod aliquis his poenis quantum ad efficaciam liberetur, exigitur
<lb/>quod passionis Christi particeps fiat; quod quidem contingit dupliciter. Primo
<lb/>quidem per sacramentum passionis, scilicet baptismum, in quo consepelimur
<lb/>Christo in mortem, ut dicitur Rom. 6, in quo divina virtus quae inefficaciam
<lb/>nescit, operatur salutem; et ideo omnis talis poena in baptismo tollitur. Secundo
<lb/>aliquis fit particeps Christi per realem conformitatem ad ipsum, scilicet
<pb n="vol. 5, p. 996"/>
<lb/>inquantum Christo patiente patimur, quod quidem fit per poenitentiam. Et quia
<lb/>haec conformatio fit per nostram operationem, ideo contingit quod est imperfecta,
<lb/>et perfecta. Et quando quidem est perfecta conformatio secundum proportionem
<lb/>ad reatum culpae, tunc poena totaliter tollitur, sive hoc sit in contritione
<lb/>tantum, sive etiam sit in aliis partibus poenitentiae. Quando autem non
<lb/>est perfecta conformatio, tunc adhuc manet obligatio ad aliquam poenam vel
<lb/>hic vel in purgatorio. Non tamen oportet quod sit conformatio ad passionem
<lb/>Christi secundum experientiam tantae poenae ad quantam aliquis obligatur ex
<lb/>culpa: quia passio capitis in membra redundat; et tanto plus, quanto est ei aliquis
<lb/>per caritatem magis coniunctus; unde ex vi passionis Christi diminuitur
<lb/>quantitas debitae poenae; et secundum hoc dicitur has poenas auferre, inquantum
<lb/>eas diminuit.
<lb/>Alio modo dictae poenae comparantur ad eos quibus infliguntur, ut medicinae:
<lb/>quia poenae sunt quaedam medicinae, ut dicitur 2 Ethic., vel sibi, inquantum
<lb/>scilicet praeservant a culpa, seu ad virtutem promovent; vel aliis, inquantum
<lb/>scilicet est aliis exemplum, ut unus pro aliis aliqualiter satisfaciat: et hoc
<lb/>modo per passionem Christi poena temporalis non est neque totaliter ablata,
<lb/>neque diminuta, sed magis augmentata caritate crescente, quantum ad praesentem
<lb/>statum, in quo et peccare possumus, et proficere nobis et aliis; sed in futuro,
<lb/>quando erit terminus viae, omnino poena tolletur per virtutem passionis
<lb/>Christi.
<lb/>AD OBIECTA
<lb/>Ad primum ergo dicendum, quod poena temporalis iniungitur vel ut satisfactoria;
<lb/>et hoc sive ut aliquis passionis Christi per imitationem conformetur, unde
<lb/>ubi est conformitas per sacramentum baptismi, non iniungitur aliqua poena
<lb/>satisfactoria: vel etiam iniungitur ut medicina praeservans vel promovens, et
<lb/>non tamquam debita.
<lb/>Et per hoc patet etiam solutio ad secundum.
<lb/>Ad tertium dicendum, quod sicut causalitas iustificationis attribuitur resurrectioni
<lb/>quantum ad terminum ad quem, passioni autem quantum ad terminum a
<lb/>quo; ita glorificationis causalitas attribuitur resurrectioni quantum ad gloriam
<lb/>quae dabitur, sed passioni quantum ad poenalitates quae tolluntur.
<lb/>Ad quartum dicendum, quod in causis quae agunt ex ordinatione sapientiae,
<lb/>non est necessarium quod posita causa statim ponatur effectus; sed tunc effectus
<lb/>ponitur, quando sapientiae ordo requirit; et taliter agit passio Christi.
<pb n="vol. 5, p. 998"/>
<lb/>ARTICULUS 4
<lb/><hi rend="bold">Utrum Christus debeat dici redemptor</hi>
<lb/><hi rend="bold">ratione praedictae liberationis</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod ratione praedictae liberationis Christus non debeat dici
<lb/>redemptor. Redemptio enim emptionem significat iteratam. Sed Christus nos nunquam
<lb/>alias emerat. Ergo nec redimere dicendus est ex hoc quod nos liberavit.
<lb/>2. Praeterea, nullus quod suum est emit, nisi forte solvendo pretium ei qui iniuste
<lb/>detinebat. Sed diabolus iniuste nos detinebat; ei autem Christus proprii sanguinis
<lb/>pretium non solvit. Ergo nullo modo nos redemit.
<lb/>3. Praeterea, ab eo qui aliquid usurpavit, non oportet quod suum est emere, sed
<lb/>violenter auferre, si facultas adsit. Sed Christo nos liberandi de potestate diaboli
<lb/>facultas non defuit. Ergo non liberavit nos per modum emptionis.
<lb/>SED CONTRA, Apocal., 5, 9, dicitur de Christo: «Redemisti nos Deo in sanguine
<lb/>tuo». Ergo ipse est redemptor.
<lb/>Praeterea, ubicumque est aliqua commutatio, ibi videtur emptio. Sed in passione
<lb/>Christi fuit quaedam commutatio: quia accepit mortem, et largitus est vitam.
<lb/>Ergo fuit ibi emptio.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod non solus Filius sit dicendus redemptor. Eius enim
<lb/>est redimere cuius est pretium dare. Sed Deus Pater dedit nobis Filium in pretium
<lb/>redemptionis: Galat. 4, 4: «Misit Deus Filium suum... factum sub lege, ut
<lb/>eos qui sub lege erant redimeret. Ergo Deus Pater redemit».
<lb/>2. Praeterea, eius est redimere ab hoste cuius est hostem vincere. Sed Christus
<lb/>per potentiam quam habet simul cum Patre, hostem, qui nos detinebat vicit.
<lb/>Ergo Pater nos redemit.
<lb/>3. Praeterea, omne nomen significans effectum in creatura, est commune toti
<lb/>Trinitati. Sed redemptor est huiusmodi. Ergo etc..
<lb/>SED CONTRA, redempti sumus per passionem Christi: 1 Petr. 1, 18: «Redempti
<lb/>estis pretioso sanguine agni». Sed solus Filius passus est. Ergo solus Filius nos
<lb/>redemit.
<lb/>Praeterea, ad hoc incarnatus est, ut nos redimeret. Solus autem Filius incarnatus
<lb/>est. Ergo ipse est redemptor.
<pb n="vol. 5, p. 1000"/>
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod per peccatum primi parentis
<lb/>totum humanum genus alienatum erat a Deo, ut dicitur Ephes. 2, non quidem
<lb/>a potestate Dei, sed a visione faciei Dei, ad quam filii et domestici admittuntur;
<lb/>et iterum in potestatem diaboli usurpantis deveneramus, cui consentiendo
<lb/>homo se subdiderat, quantum in ipso erat, quamvis de iure non posset: quia
<lb/>suus non erat, sed alterius.
<lb/>Et ideo per suam passionem Christus duo fecit: liberavit enim nos a potestate
<lb/>hostis, vincendo ipsum per contraria eorum quibus hominem vicerat, scilicet
<lb/>humilitatem, obedientiam, et austeritatem poenae, quae delectationi cibi vetiti
<lb/>opponitur: et iterum, satisfaciendo pro culpa, Deo coniunxit, et domesticos Dei
<lb/>et filios fecit. Unde ista liberatio duas rationes habuit emptionis: inquantum
<lb/>enim a potestate diaboli eripuit, dicitur nos redemisse, sicut Rex regnum occupatum
<lb/>ab adversario, per laborem certaminis redimit; inquantum vero Deum
<lb/>nobis placavit, dicitur nos redemisse, sicut pretium solvens suae satisfactionis
<lb/>pro nobis, ut a poena et a peccato liberemur.
<lb/>AD OBIECTA
<lb/>Ad primum ergo dicendum, quod iteratio importata per praepositionem, non
<lb/>refertur ad actum emptionis, quasi alias empti fuerimus; sed ad terminum
<lb/>actus, quia alias sui fueramus in statu innocentiae. Emere enim est aliquid
<lb/>suum facere. Vel dicendum, quod dicitur redemptio habito respectu ad illam
<lb/>venditionem qua nos diabolo per consensum peccati vendideramus; a qua venditione
<lb/>haec emptio secunda est.
<lb/>Ad secundum dicendum, quod pretium sanguinis sui non diabolo, sed Deo obtulit,
<lb/>ut pro nobis satisfaceret. A diabolo autem nos per victoriam suae passionis
<lb/>eripuit, ut dictum est.
<lb/>Ad tertium dicendum, quod quamvis diabolus nos iniuste usurpaverit, nos
<lb/>tamen in eius potestatem devenimus ex quo ab eo victi sumus: et ideo oportuit
<lb/>etiam ut ipse vinceretur per contraria eorum quibus vicit: non enim violenter
<lb/>vicit, sed ad peccatum fraudulenter inducens.
<lb/><hi rend="bold">Solutio II</hi>
<lb/>Ad secundam quaestionem dicendum, quod effectus redemptionis potest attribui
<lb/>causae proximae, et causae remotae. Si attribuatur causae proximae, sic Christus
<lb/>nos redimit per ea quae in humana natura fecit et sustinuit; quibus et Patri satisfecit
<lb/>pro omnibus hominibus, et hostem vicit, eius tentationibus resistendo.
<pb n="vol. 5, p. 1002"/>
<lb/>Si autem referatur ad causam primam et remotam, sic attribuitur toti Trinitati,
<lb/>inquantum tota Trinitas acceptavit nostram redemptionem, et Filium dedit
<lb/>nobis redemptorem, inquantum per virtutem Divinitatis habuit passio efficaciam
<lb/>ad satisfaciendum pro toto genere humano. Sed quia ille proprie dicitur
<lb/>emere qui emptionis pretium solvit, magis quam ille qui emptorem mittit; ideo
<lb/>proprie loquendo dicitur Christus tantum redemptor; quamvis etiam tota
<lb/>Trinitas possit dici redemptor.
<lb/>Et per hoc patet solutio ad utramque partem.
<lb/>ARTICULUS 5
<lb/><hi rend="bold">Utrum Christus reconciliaverit nos Deo</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod Christus non reconciliaverit nos Deo; quod mediatoris est officium.
<lb/>Nullus enim reconciliatur diligenti, sed odienti. Sed Deus Pater nos diligebat:
<lb/>quia ipse diligit omnia quae sunt, et nihil odit eorum quae fecit; Sapient. 11.
<lb/>Ergo Christus nos ei non reconciliavit.
<lb/>2. Praeterea, Ioan. 3, 16: «Sic Deus dilexit mundum, ut Filium suum unigenitum
<lb/>daret». Ergo magis amor Patris est causa passionis quam e converso: et
<lb/>ita videtur quod per mortem Christi non simus Deo reconciliati.
<lb/>3. Praeterea, Matth. 22, dicitur, quod homo rex, cuius filium cultores vineae
<lb/>occiderant, veniens perdidit homicidas illos: et per illum hominem significatur
<lb/>Deus Pater, cuius filius occisus est. Ergo per mortem Christi sunt inimicitiae
<lb/>magis auctae quam ablatae.
<lb/>SED CONTRA, Rom. 5, 10: «Cum inimici essemus, reconciliati sumus Deo per
<lb/>mortem Filii eius».
<lb/>Praeterea, per satisfactionem Deo reconciliamur. Sed Christus per passionem
<lb/>suam pro nobis satisfecit. Ergo nos Deo reconciliavit.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod ipse non sit mediator secundum humanam naturam.
<lb/>Non enim est idem extremum et medium. Sed humana natura est extremum
<lb/>istius reconciliationis quae fit hominis ad Deum. Secundum ergo quod homo,
<lb/>Christus non est mediator.
<lb/>2. Praeterea, medium compositum est ex extremis. Sed compositum ex humana
<lb/>natura et divina non est in Christo nisi persona. Ergo non ratione humanae
<lb/>naturae, sed ratione compositae personae est mediator.
<lb/>3. Praeterea, secundum hoc est mediator secundum quod nos Deo coniunxit.
<lb/>Sed non potuisset nos Deo coniungere, nisi inquantum est Deus. Ergo secundum
<lb/>quod Deus, est mediator.
<pb n="vol. 5, p. 1004"/>
<lb/>SED CONTRA, mediator non est unum cum his inter quos mediat. Sed Christus,
<lb/>secundum quod Deus, est unum cum Patre, Ioan. 11. Ergo secundum quod
<lb/>Deus, non est mediator.
<lb/>Praeterea, secundum hoc est mediator secundum quod est redemptor. Sed redemit
<lb/>nos secundum humanam naturam. Ergo et secundum ipsam est mediator.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod non soli Christo convenit esse mediatorem. Ille enim
<lb/>est mediator qui inter nos et Deum pacem facit. Hic autem est Spiritus Sanctus,
<lb/>qui est amor, quo Deus nos diligit, et in quo nos Deum diligimus, quantum ad
<lb/>caritatis donum, in quo ipse nobis datur. Ergo videtur quod Spiritus Sanctus
<lb/>debeat dici mediator.
<lb/>2. Praeterea, medium est quod convenit cum extremis. Sed daemones conveniunt
<lb/>cum Deo in hoc quod sunt immortales, nobiscum autem in hoc quod sunt
<lb/>miseri. Ergo Daemones sunt mediatores, non solum Christus.
<lb/>3. Praeterea, Angeli beati conveniunt etiam nobiscum, et cum Deo: cum Deo
<lb/>quidem, inquantum sunt immortales et beati; nobiscum vero, inquantum sunt
<lb/>creaturae. Ergo et ipsi sunt mediatores.
<lb/>4. Praeterea, Dionysius probat, quod divinae illuminationes
<lb/>non deferuntur ad nos nisi mediantibus Angelis. Ergo ipsi sunt mediatores.
<lb/>5. Praeterea, sacerdos est medium inter Deum et populum; et similiter alii
<lb/>sancti; inquantum pro peccatoribus intercedunt. Ergo non solum Christus est
<lb/>mediator.
<lb/>SED CONTRA, officium mediatoris est reconciliare discordes. Sed solus Christus
<lb/>solvit inimicitias quae erant inter nos et Deum; Coloss. 1. Ergo ipse solus est
<lb/>mediator.
<lb/>Praeterea, ex hoc dicitur mediator, quia pro nobis satisfecit. Sed solus Christus
<lb/>pro humana natura satisfecit. Ergo ipse solus est mediator.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod dilectio Dei ad nos secundum
<lb/>effectum indicatur. Cum enim ipse, quantum in se est, ad omnes aequaliter
<lb/>se habeat, secundum hoc aliquos dicitur diligere secundum quod eos suae bonitatis
<lb/>participes facit. Ultima autem et completissima participatio suae bonitatis
<lb/>consistit in visione essentiae ipsius, secundum quam ei convivimus socialiter,
<lb/>quasi amici, cum in ea suavitate beatitudo consistat. Unde illos dicitur simpliciter
<lb/>diligere quos admittit ad dictam visionem vel secundum rem, vel secundum causam,
<lb/>sicut patet in illis quibus dedit Spiritum Sanctum quasi pignus illius visionis.
<pb n="vol. 5, p. 1006"/>
<lb/>Ab hac igitur participatione divinae bonitatis, scilicet a visione essentiae
<lb/>ipsius, homo per peccatum amotus erat; et secundum hoc homo dicebatur privatus
<lb/>Dei dilectione. Et ideo inquantum Christus per passionem suam satisfaciens
<lb/>pro nobis, ad visionem Dei homines admitti impetravit, secundum hoc
<lb/>dicitur nos Deo reconciliasse.
<lb/>AD OBIECTA
<lb/>Ad primum ergo dicendum, quod omnes creaturas diligit quantum ad aliquem
<lb/>modum, quo communicat eis bonitatem suam; sed illas dicitur simpliciter diligere
<lb/>quibus seipsum videndum communicat. Ioan. 14, 21: «Ego diligam eum, et
<lb/>manifestabo ei me ipsum».
<lb/>Ad secundum dicendum, quod sicut Deus dicitur diligere creaturas quando iam
<lb/>sunt, inquantum eis actu suam bonitatem communicat, quas antequam essent,
<lb/>dilexit secundum propositum communicandi eis suam bonitatem; ita etiam dicitur
<lb/>Deus homines dilexisse secundum propositum communicandi vel concedendi
<lb/>hominibus suam visionem, ex qua dilectione Filium dedit. Sed per mortem
<lb/>Filii dilexit eos quasi actualiter ad visionem sui admittens, remoto impedimento
<lb/>quod eos a visione Dei impediebat.
<lb/>Ad tertium dicendum, quod ex parte illorum qui occiderunt Christum, non fuit
<lb/>aliquid quod misericordiam provocaret, sed magis iram; sed ex parte Christi
<lb/>qui pro nobis mortem sustinuit, fuit immensa caritas, quae fecit passionem ex
<lb/>parte patientiae Deo acceptam: et sic per ipsam sumus reconciliati.
<lb/><hi rend="bold">Solutio II</hi>
<lb/>Ad secundam quaestionem dicendum, quod in medio est duo considerare, scilicet
<lb/>rationem quare dicatur medium, et actum medii. Dicitur autem aliquid
<lb/>medium ex hoc quod est inter extrema. Actus autem medii est extrema coniungere.
<lb/>Mediator igitur dicitur aliquis ex hoc quod actum medii exercet coniungendo
<lb/>disiunctos. Non potest autem actum medii exercere nisi aliquo modo
<lb/>natura medii in ipso inveniatur, ut scilicet sit inter extrema. Esse autem inter
<lb/>extrema convenit quantum ad duo; scilicet quantum ad hoc quod medium participat
<lb/>utrumque extremorum; et secundum ordinem, inquantum est sub primo, et
<lb/>supra ultimum: et hoc exigitur ad rationem medii proprie dicti: quia medium
<lb/>dicitur secundum respectum ad primum et ultimum, quae ordinem dicunt.
<lb/>Christo autem secundum humanam naturam haec tria conveniunt. Ipse enim
<lb/>secundum humanam naturam pro hominibus satisfaciens, homines Deo
<lb/>coniunxit: ipse etiam ab utroque extremorum aliquid participat, inquantum
<lb/>homo; a Deo quidem beatitudinem, ab hominibus autem infirmitatem: ipse
<lb/>etiam inquantum homo, supra homines fuit per plenitudinem gratiarum, et
<lb/>unionem; et infra Deum propter naturam creatam assumptam. Et ideo, proprie
<lb/>loquendo, ratione humanae naturae est mediator.
<pb n="vol. 5, p. 1008"/>
<lb/>Ratione autem compositae personae potest etiam dici mediator quantum ad
<lb/>duas dictarum conditionum, scilicet inquantum coniunxit homines Deo, et
<lb/>inquantum utrique extremorum communicat in natura plenarie, non participative;
<lb/>sed tertia conditio deficit, quia secundum personam non fuit minor patre.
<lb/>Sed quantum ad divinam naturam nullo modo competit sibi ratio mediatoris:
<lb/>quia secundum divinam naturam, neque est inter extrema participative, neque
<lb/>secundum ordinem, neque iterum coniungit ut causa proxima, sed ut causa
<lb/>prima, ut dictum est.
<lb/>AD OBIECTA
<lb/>Ad primum ergo dicendum, quod humana natura prout est in Christo, non est
<lb/>extremum, quia ipsa non eget reconciliatione, cum in ipsa peccatum non sit.
<lb/>Ad secundum patet solutio per id quod dictum est.
<lb/>Ad tertium dicendum, quod quamvis nos Deo coniungere non potuisset nisi
<lb/>Deus fuisset, quia humana natura ex divina sibi coniuncta in persona maiorem
<lb/>efficaciam habebat, tamen satisfactionem, qua Deo reconciliati et coniuncti
<lb/>sumus, non exhibuit nisi per humanam naturam; et ideo secundum ipsam est
<lb/>proxima causa coniunctionis.
<lb/><hi rend="bold">Solutio III</hi>
<lb/>Ad secundam quaestionem dicendum, quod quantum ad hanc reconciliationem
<lb/>qua humana natura reconciliata est Deo, solus Christus est mediator: quia in
<lb/>ipso solo est reperire conditiones mediatoris praedictas.
<lb/>AD OBIECTA
<lb/>Ad primum ergo dicendum, quod Spiritus Sanctus quamvis coniungat sicut
<lb/>causa prima, non tamen est medium inter extrema, nec coniungens proximum:
<lb/>et ideo non est, proprie loquendo, mediator.
<lb/>Ad secundum dicendum, quod Daemones communicant cum Deo in immortalitate,
<lb/>nobiscum autem in miseriis; unde ad hoc se medios interponunt ut nos ad
<lb/>immortalitatem et aeternam miseriam adducant; et hoc faciunt, a Deo nos seiungendo,
<lb/>et non coniungendo. Et quia recedendo ab uno primo invenitur multitudo;
<lb/>ideo ipsi non sunt unus, sed plures medii; non mediatores, sed separatores.
<lb/>Christus autem cum Deo habuit communem beatitudinem, nobiscum autem mortalitatem;
<lb/>et ideo ad beatitudinem nos ducit aeternam, mortalitate quam habuit
<lb/>ad tempus consumpta; et hoc est quod dicit Augustinus 9 de civ. Dei.
<lb/>Ad tertium dicendum, quod Angeli sunt beati et immortales: unde non conveniunt
<lb/>nobiscum in hoc quod a nobis amovendum est per actum mediatoris; non enim ad
<lb/>hoc datur mediator, ut faciat nos non esse creaturas. Et ideo quamvis conveniant
<lb/>nobiscum in hoc quod sunt creaturae, non tamen competit eis ratio mediatoris.
<pb n="vol. 5, p. 1010"/>
<lb/>Ad quartum dicendum, quod illud quod Angeli nobis a Deo deferunt, quasi
<lb/>medii inter nos et Deum, non est hoc per quod Deo coniungimur: quia gratia
<lb/>non est nobis ab Angelis, nec satisfactio; sed illa transfusio coniunctionem
<lb/>praesupponit vel eam praeparat; et ideo ipsi non sunt mediatores, sed eorum
<lb/>officium sequitur vel disponit ad officium mediatoris; et ideo ipsi sunt ministri
<lb/>mediatoris.
<lb/>Ad quintum dicendum, quod aliquis sanctorum non potest esse mediator,
<lb/>coniungens totam humanam naturam Deo, quamvis unam specialem personam
<lb/>Deo possit coniungere, non quidem merendo ei gratiam ex condigno, sicut
<lb/>Christus fecit, sed ex congruo tantum inducendo ad bonum.
<lb/><hi rend="bold">EXPOSITIO TEXTUS</hi>
<lb/>«Morte quippe sua uno verissimo sacrificio quidquid culparum erat... Christus
<lb/>extinxit». Hic est tertius modus quo per passionem a peccatis liberamur: duo
<lb/>enim prius positi pertinent ad efficientiam iustificationis ex parte nostra: hic
<lb/>autem pertinet ad sufficientiam ex parte sua: quia sua satisfactio fuit sicut
<lb/>quoddam sacrificium ad delendum omnia peccata, quantum in se est, sufficiens.
<lb/>«Culparum chyrographa». Chyrographum dicitur a «chyros», quod est manus
<lb/>et «graphos», quod est scriptura; quasi manualis scriptura, quae memoriam
<lb/>debitorum facit, et obligationem ad solvendum. Dicuntur autem chyrographa
<lb/>nostrorum peccatorum per mortem Christi deleta, inquantum memoria nostrorum
<lb/>delictorum amota est, secundum quod Deus eorum non recordatur ad
<lb/>puniendum, vel inquantum obligatio poenae, sive reatus amotus est.
<lb/>«In baptismo penitus laxatur». Contra. Requiritur gemitus interior. Dicendum,
<lb/>quod non requiritur inquantum est poena, sed inquantum consequitur ex displicentia
<lb/>veteris vitae; cuius si non poeniteat, non potest novam vitam inchoare,
<lb/>sed victus abscedit.
<lb/>«Implevit illa sacramenta». Sacramentum hic dicitur, non sacrum signum, sicut
<lb/>baptismus, et huiusmodi, sed sacrum secretum, sicut passio, Incarnatio, et
<lb/>huiusmodi.
<lb/>«Si ergo Christus secundum vos, o haeretici, unam tantum habet naturam, unde
<lb/>medius erit?». Haec sunt verba Vigilii, qui ponit Christum
<lb/>mediatorem ratione personae compositae, ut dictum est. Possumus tamen dicere,
<lb/>quod si haberet humanam naturam tantum, secundum illam non esset sufficiens
<lb/>mediator: quia non haberet unde satisfaceret pro tota natura humana,
<lb/>sicut nec alii qui sunt puri homines.
<pb n="vol. 5, p. 1018"/>
<lb/><hi rend="bold">IN TERTIUM SENTENTIARUM, DISTINCTIO 20</hi>
<lb/><hi rend="bold">DIVISIO TEXTUS</hi>
<lb/>Postquam determinavit Magister quomodo per passionem Christi liberamur a
<lb/>malis, hic determinat de causis passionis. Dividitur autem in duas partes:
<lb/>primo assignat passionis congruentiae causam; secundo determinat de causa
<lb/>ipsius efficiente, ibi: «Christus ergo est sacerdos, idemque hostia et pretium
<lb/>nostrae reconciliationis».
<lb/>Prima in duas: in prima assignat causam congruentiae ex utilitate nostra; in
<lb/>secunda ex decentia iustitiae ipsius, ibi: «Est et alia ratio». Et circa hoc tria
<lb/>facit: primo assignat congruentiam passionis ex iustitia Dei; secundo prosequitur
<lb/>iustitiae ordinem, ibi: «Sed qua iustitia? Iesu Christi»; tertio ostendit quod,
<lb/>etiam isto ordine praetermisso, nulli iniuria fieret; ut sic iustitiae processus
<lb/>commendabilior appareat inquantum non fuit necessarius, ibi: «Si enim tres illi
<lb/>in causam venirent, scilicet Deus, diabolus, et homo; diabolus et homo quid
<lb/>adversus Deum dicerent non haberent».
<lb/>«Christus ergo est Sacerdos, idemque hostia et pretium nostrae reconciliationis».
<lb/>Hic determinat de causa efficiente passionis: et primo quantum ad ipsam
<lb/>operationem causae efficientis; secundo quantum ad opus operatum, ibi:
<lb/>«Passio ergo Christi et opus dicitur Iudaeorum... et opus Dei».
<lb/>Et circa hoc duo facit: primo ostendit quomodo opus operatum ex diversis causis
<lb/>processit; secundo inquirit utrum ipsum opus operatum sit licitum, vel
<lb/>malum, ibi: «Cum autem passio Christi opus Dei sit, et ideo bonum est, eamdemque
<lb/>operati sint Iudas et Iudaei; quaeritur, an concedendum sit eos operatos
<lb/>ibi esse bonum».
<pb n="vol. 5, p. 1020"/>
<lb/><hi rend="bold">QUAESTIO 1</hi>
<lb/>Hic quaeruntur quinque: 1. De reparabilitate humanae naturae; 2. An alius
<lb/>quam Christus potuit satisfacere pro humana natura; 3. Utrum satisfactio convenienter
<lb/>facta sit per Christi passionem; 4. Utrum potuit humanum genus
<lb/>alio modo liberari; 5. De passione Christi per comparationem ad causam
<lb/>efficientem.
<lb/>ARTICULUS 1
<lb/><hi rend="bold">Utrum humana natura fuerit reparanda</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod humana natura non fuerit reparanda. Peccatum enim hominis
<lb/>non fuit gravius quam peccatum Angeli. Sed post peccatum Angeli, bona naturalia
<lb/>ipsius integra remanserunt, ut dicit Dionysius. Ergo in
<lb/>homine natura integra permansit, et ita reparatione non indiguit.
<lb/>2. Praeterea, id quod consequitur humanam naturam, invenitur in omnibus
<lb/>habentibus humanam naturam. Sed non omnes homines erant reparandi, cum
<lb/>multi fuerint praevisi damnati. Ergo naturae humanae reparatio non debetur.
<lb/>3. Praeterea, natura angelica non est minus pretiosa quam natura humana. Sed
<lb/>natura angelica post peccatum reparata non fuit. Ergo nec humana natura
<lb/>reparanda erat.
<lb/>4. Praeterea, primus homo per peccatum meruit ut ipse et sua posteritas in
<lb/>aeternum a divina visione separaretur. Sed ad iustitiam Dei pertinet ut reddat
<lb/>unicuique secundum sua merita. Ergo hoc reddere debuit, ut in aeternum excluderetur
<lb/>humana natura et humanum genus a divina visione; et sic reparari non
<lb/>debuit humana natura.
<lb/>SED CONTRA, non decet divinam sapientiam ut aliqua creatura suo fine frustretur:
<lb/>quia tunc vane facta esset. Sed finis ad quem facta est humana natura, est
<lb/>ut videat Deum, et fruatur eo. Cum igitur ad hunc finem pervenire non potuisset
<lb/>nisi reparata fuisset, quia per peccatum primi hominis ab hoc fine deordinata
<lb/>fuit, congruum fuit ut repararetur.
<lb/>Praeterea, non est decens ut aliqua perfectio universo deesset. Sed de perfectione
<lb/>universi est creatura rationalis beata, composita ex anima et corpore.
<lb/>Ergo congruum fuit ad perfectionem universi quod natura talis, scilicet humana,
<lb/>repararetur ad beatitudinem, a qua per peccatum abducta erat.
<pb n="vol. 5, p. 1022"/>
<lb/><hi rend="bold">Quaestiuncula II</hi>
<lb/>1. Ulterius. VIDETUR quod non debuerit per satisfactionem reparari. Per eadem
<lb/>enim res reparatur per quae constituitur. Sed humana natura instituta fuit solo
<lb/>verbo Dei: quia dixit, et facta sunt. Ergo solo verbo debuit reparari, et mandato;
<lb/>et non per aliquam satisfactionem creaturae.
<lb/>2. Praeterea, sicut in opere conditionis maxime manifestatur potentia, ita in
<lb/>opere reparationis maxime manifestatur divina misericordia. Sed maioris misericordiae
<lb/>est peccatum absque omni poena satisfactionis dimittere quam satisfactionem
<lb/>requirere. Ergo absque omni satisfactione debuit humana natura
<lb/>reparari.
<lb/>3. Praeterea, eius est pro peccato satisfacere cuius est peccatum facere. Sed
<lb/>humana natura non est corrupta per actum quem natura fecit, sed per actum
<lb/>quem fecit persona. Ergo satisfactio aliqua non debet exigi pro natura, sed
<lb/>solum pro persona.
<lb/>SED CONTRA, culpa ordinatur per poenam. Sed si peccatum remitteretur absque
<lb/>omni satisfactione, remaneret culpa sine poena. Ergo remaneret aliquid inordinatum
<lb/>in universo, quod est inconveniens.
<lb/>Praeterea, satisfactio est medicina peccati. Sed dimittere morbum absque medicina,
<lb/>non est sapientis medici. Ergo non decuit Deum naturam humanam sine
<lb/>satisfactione reparare.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod non fuerit necessarium naturam humanam reparari
<lb/>modo dicto. Solus enim Deus naturam reparare potest. Sed in Deum non cadit
<lb/>necessitas, sicut nec coactio. Ergo non fuit necessarium naturam humanam
<lb/>reparari modo dicto.
<lb/>2. Praeterea, quanto aliquid est magis necessarium, tanto est minus voluntarium;
<lb/>et quanto est minus voluntarium, tanto est minus gratiarum actione
<lb/>dignum. Sed opus reparationis humanae est maxime dignum unde gratias Deo
<lb/>agamus. Ergo nullo modo est necessarium.
<lb/>3. Praeterea, ad misericordiam Dei pertinet ut peccatum citra condignum
<lb/>puniat, aliquid de poena peccato debita diminuens. Sed per quam rationem
<lb/>dimittit partem, per eamdem potest dimittere totam. Ergo non est necessarium
<lb/>quod per satisfactionem humanam naturam reparaverit.
<lb/>4. Praeterea, eadem ratione dona gratis dantur, et debita gratis remittuntur;
<lb/>unde sicut iudex non potest rem unius alteri dare, ita non potest offensam alteri
<lb/>factam sine poena dimittere. Princeps autem cuius sunt omnia, potest poenas
<lb/>relaxare. Sed Deus gratis dat dona hominibus, nec ex hoc sequitur aliqua inordinatio.
<lb/>Ergo et potest poenas debitas dimittere, praecipue cum poena ex hoc
<lb/>debeatur, quia per culpam ipse offenditur.
<pb n="vol. 5, p. 1024"/>
<lb/>SED CONTRA, impossibile est aliquid esse frustra factum a sapiente et omnipotente
<lb/>et optimo artifice. Sed si natura humana non repararetur, esset frustra
<lb/>facta. Ergo necesse est eam reparari.
<lb/>Praeterea, impossibile est aliquid esse inordinatum in universo. Sed si culpae
<lb/>humanae naturae non adhiberetur poena vel satisfactionis vel condemnationis,
<lb/>esset aliquid inordinatum in universo. Ergo necessarium est, si a damnatione
<lb/>humana natura reparatur, quod hoc fiat per modum satisfactionis, cum culpa
<lb/>per poenam ordinetur.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod congruentissimum fuit
<lb/>humanam naturam, ex quo lapsa fuit, reparari. Fuit enim conveniens quantum
<lb/>ad ipsum Deum: quia in hoc manifestatur misericordia Dei, potentia, et sapientia.
<lb/>Misericordia quidem sive bonitas, quia proprii plasmatis non despexit infirmitatem:
<lb/>potentia vero inquantum ipse omnium nostrorum defectum sua virtute
<lb/>vicit: sapientia autem inquantum nihil frustra fecisse invenitur. Conveniens
<lb/>etiam fuit quantum ad humanam naturam, quia generaliter lapsa erat. Similiter
<lb/>etiam ex perfectione universi, quod totum quodammodo ad salutem hominis
<lb/>ordinatur.
<lb/>AD OBIECTA
<lb/>Ad primum ergo dicendum, quod naturale dupliciter dicitur. Uno modo id quod
<lb/>consequitur ex principiis speciei; et hoc non mutatur per peccatum nec in
<lb/>homine nec in Daemone, sicut nec species. Alio modo dicitur naturale id ad
<lb/>quod natura est ordinata: et quantum ad hoc, naturale per peccatum tollitur,
<lb/>inquantum aufertur beatitudo ad quam natura ordinata est, et diminuitur habilitas
<lb/>ad ipsam: et sic natura corrupta erat, quia non poterat perduci ad beatitudinem
<lb/>ab aliquo illius naturae corruptae, nisi natura reparata esset.
<lb/>Ad secundum dicendum, quod hoc quod omnes homines non reparantur, non est
<lb/>ex insufficientia medicinae reparantis, cum sit sufficiens, quantum in se est, ad
<lb/>reparandum omnes qui naturam humanam habent, vel habere possunt; sed ex
<lb/>defectu eorum qui reparationis effectum in seipsis impediunt; sicut etiam carentia
<lb/>visus, qui humanam naturam consequitur, causatur in caecis natis ex defectu
<lb/>materiae.
<lb/>Ad tertium dicendum, quod natura Angeli non tota corruerat; et iterum angelus
<lb/>peccans, statim in malo confirmatus fuit, non autem homo; et ideo natura
<lb/>humana reparari debuit, non autem natura angelica. De hoc etiam sunt plura
<lb/>notata supra.
<pb n="vol. 5, p. 1026"/>
<lb/>Ad quartum dicendum, quod exclusio a visione Dei potest dici aeterna propter
<lb/>duo. Aut quia in eo qui excluditur, non est virtus ad finiendum istam exclusionem,
<lb/>neque dispositio ad recipiendum effectum alicuius terminantis; et sic efficitur
<lb/>aeterna in obstinatis qui sunt in inferno, unde ipsi nunquam reparabuntur.
<lb/>Aut dicitur aeterna, quia non est virtus in excluso, ad terminandum exclusionem,
<lb/>quamvis sit in eo dispositio ad recipiendum effectum alicuius terminantis;
<lb/>et sic homo per peccatum etiam actuale mortale meretur exclusionem aeternam,
<lb/>quamdiu est in vita ista; sed quando transit a vita ista, si sine gratia transit,
<lb/>efficitur aeterna secundum primum modum.
<lb/><hi rend="bold">Solutio II</hi>
<lb/>Ad secundam quaestionem dicendum, quod congruum etiam fuit quod natura
<lb/>humana per satisfactionem repararetur. Primo ex parte Dei, quia in hoc divina
<lb/>iustitia manifestatur, quod culpa per poenam diluitur. Secundo ex parte hominis,
<lb/>qui satisfaciens, perfectius integratur: non enim tantae gloriae esset post
<lb/>peccatum, quantae erat in statu innocentiae, si non plenarie satisfecisset: quia
<lb/>magis est homini gloriosum ut peccatum commissum satisfaciendo plenarie
<lb/>expurget, quam si sine satisfactione dimitteretur; sicut etiam magis homini gloriosum
<lb/>est quod vitam aeternam ex meritis habeat, quam si sine meritis ad eam
<lb/>perveniret: quia quod quis meretur, quodammodo ex se habet, inquantum illud
<lb/>meruit. Similiter satisfactio facit ut satisfaciens sit quodammodo causa suae
<lb/>purgationis. Tertio etiam ex parte universi, ut scilicet culpa per poenam satisfactionis
<lb/>ordinetur; et sic nihil inordinatum in universo remaneat.
<lb/>AD OBIECTA
<lb/>Ad primum ergo dicendum, quod esse rei praecedit operari ipsius; et ideo non
<lb/>potest esse quod aliquis per suam operationem in esse constituatur, nec quod sit
<lb/>aliquo modo causa sui ipsius; sed sicut homo est causa suae corruptionis peccando,
<lb/>ita et decens est ut sit quodammodo causa suae purgationis satisfaciendo.
<lb/>Ad secundum dicendum, quod in hoc quod Deus per satisfactionem hominem
<lb/>reparari voluit, maxime manifestatur eius misericordia: quia non tantum culpam
<lb/>ab eo voluit removere, sed etiam ad pristinam dignitatem humanam naturam
<lb/>integraliter reducere: quae quidem dignitas perpetuo in natura manet, sed
<lb/>poena ad modicum transit; unde magis manifestatur misericordia in perducendo
<lb/>ad aeternam dignitatem, quam in dimittendo temporalem culpam.
<lb/>Ad tertium dicendum, quod naturae, prout consideratur in nuda contemplatione,
<lb/>non est agere; sed agere est personae subsistentis in natura. Sicut igitur
<lb/>peccatum naturae inductum est ex actione personae peccantis, ita oportet quod
<lb/>actus personae satisfacientis, pro natura satisfaciat.
<pb n="vol. 5, p. 1028"/>
<lb/><hi rend="bold">Solutio III</hi>
<lb/>Ad tertiam quaestionem dicendum, quod reparatio humanae naturae a Deo
<lb/>facta est; unde potest dupliciter considerari: scilicet ex parte Dei, et ex parte
<lb/>ipsius naturae reparandae. Ex parte autem Dei potest attendi triplex necessitas.
<lb/>Una est necessitas coactionis: et haec respectu nullius potest Deo attribui, quia
<lb/>non potest in eo aliquid violentum esse, neque extra naturam, cum sit immutabilis,
<lb/>ut dicit Philosophus.
<lb/>Alia necessitas est absoluta; et haec quidem cadit in Deo respectu illorum quae
<lb/>in ipso sunt, quae scilicet naturam suam consequuntur, quia impossibile est ea
<lb/>aliter se habere, sicut necessarium est Deum esse, vel esse bonum, et alia huiusmodi:
<lb/>sed haec necessitas non est Dei respectu alicuius effectus: quia non agit
<lb/>ex necessitate naturae, sed ex libertate voluntatis.
<lb/>Tertia necessitas est ex suppositione, non quidem finis, quia non est dubium
<lb/>quin Deus ad aliquem finem posset inducere multis aliis viis etiam quam illis
<lb/>quae modo determinatae sunt ad finem aliquem; sed ex suppositione alicuius
<lb/>quod est in ipso, scilicet praescientiae, vel voluntatis, quae mutari non possunt:
<lb/>secundum quem modum dicitur, quod necessarium est praedestinatum salvari;
<lb/>et haec dicitur necessitas immutabilitatis a quibusdam; et per hunc modum
<lb/>necessarium fuit ex parte Dei humanam naturam separari, quia ipse praeviderat
<lb/>et ordinaverat reparandam. Sed haec necessitas, ut dictum est, est necessitas
<lb/>conditionis, non absoluta; sive consequentiae, non consequentis.
<lb/>Et similiter ex parte hominis potest considerari triplex necessitas. Una necessitas
<lb/>absoluta, quae est respectu eorum quae naturaliter homini insunt, sicut
<lb/>hominem necessarium est esse risibilem, et alia huiusmodi: et sic non est necessarium
<lb/>humanam naturam reparari, quia reparatio non sequitur ex principiis
<lb/>naturalibus. Alia est necessitas coactionis; et haec quidem est respectu eorum
<lb/>quae homo maiori virtute coactus facit, et involuntarius simpliciter, vel secundum
<lb/>quid: et talis necessitas non fuit in natura humana respectu reparationis,
<lb/>quia Deus ad virtutem non cogit. Tertia vero necessitas est ex suppositione
<lb/>finis, sicut necessarium est homini habere navem, si debet ire ultra mare; et hac
<lb/>necessitate necessarium fuit humanam naturam reparari, si scilicet ad visionem
<lb/>Dei admitti debuit.
<lb/>AD OBIECTA
<lb/>Ad primum ergo dicendum, quod non omnis necessitas est coactionis, ut patet
<lb/>ex dictis; et ideo in processu est fallacia consequentis.
<lb/>Ad secundum dicendum, quod necessitas quae est ex suppositione voluntatis,
<lb/>immutabiliter aliquid volentis, non minuit rationem voluntarii: sed auget tanto
<lb/>magis, quanto ponitur firmius inhaerens volito, ut moveri non possit.
<pb n="vol. 5, p. 1030"/>
<lb/>Ad tertium dicendum, quod quantum est de potentia Dei, Deus posset peccatum
<lb/>absque omni poena dimittere, nec iniustus esset, si hoc faceret: sed quantum est
<lb/>ex parte illius qui peccavit, secundum ordinem quem nunc Deus imposuit rebus,
<lb/>non potest peccatum congrue sine poena dimitti. Nec sequitur, si congrue pars
<lb/>poenae dimittitur, quod etiam congrue tota dimittatur, propter duo. Primo, quia
<lb/>effectus habet aliquid et ab agente et a recipiente; unde sicut in collatione divinorum
<lb/>donorum, donum ex parte dantis elevat recipientem supra statum suum,
<lb/>ex parte autem recipientis est infra modum quo Deus influit; ita in remissione
<lb/>peccatorum oportet quod sit aliquid ex parte misericordiae remittentis, ut aliquid
<lb/>de poena debita dimittatur, et aliquid ex parte recipientis, ut scilicet in aliquo
<lb/>puniatur. Secundo, quia remissio poenae quae fit aliis hominibus, praecipue
<lb/>poenae satisfactoriae, fundatur supra virtutem satisfactoriam Christi, quae
<lb/>superabundavit ad amovendas omnes poenas quantum in se fuit; unde oportet
<lb/>quod particulata satisfactio fundetur supra satisfactionem Christi condignam,
<lb/>sicut imperfectum in quolibet genere oritur ex perfecto.
<lb/>Ad quartum dicendum, quod in eo cui Deus dat sua dona gratis, non est aliquid
<lb/>quod donis illis repugnet, faciens collationem donorum indecentem; sed in eo
<lb/>qui peccavit, est aliquod quod repugnat impunitati; et ideo ex parte creaturae
<lb/>non est simile.
<lb/>ARTICULUS 2
<lb/><hi rend="bold">Utrum aliqua pura creatura</hi>
<lb/><hi rend="bold">potuerit satisfacere pro humana natura</hi>
<lb/><hi rend="bold">Ad secundum sic proceditur.</hi>
<lb/>1. VIDETUR, quod aliqua pura creatura satisfacere poterat pro humana natura.
<lb/>Sicut enim pro peccato debetur satisfactio, ita pro beneficio debetur gratiarum
<lb/>actio. Sed sufficit Deo gratiarum actio quantum homo potest sibi reddere, etiam
<lb/>si non sit suis beneficiis aequalis: quia, ut dicit Philosophus,
<lb/>«secundum potentiam famulans homo diis et patribus, videtur iustus esse,
<lb/>quamvis ad aequalia non possit». Ergo videtur quod similiter sit sufficiens satisfactio
<lb/>quam homo potest reddere ad expiandum peccatum.
<lb/>2. Praeterea, bonum est potentius ad agendum quam malum: quia malum agit
<lb/>virtute boni, ut dicit Dionysius. Sed una pura creatura potuit
<lb/>per actum malum totam humanam naturam inficere. Ergo multo fortius potest
<lb/>per unum bonum actum pro tota humana natura satisfacere pura creatura.
<lb/>3. Praeterea, magnae crudelitatis videtur esse in domino vel iudice, exigere ab
<lb/>aliquo plus quam possit. Sed a Deo longe est omnis crudelitas. Ergo non exigit
<lb/>ab aliquo plus quam possit. Ergo satisfactionem quam Deus ab homine requirebat,
<lb/>purus homo facere poterat.
<pb n="vol. 5, p. 1032"/>
<lb/>4. Praeterea, natura non reparatur nisi in individuis, ut supra dictum est. Sed
<lb/>unus homo est ita bonus sicut humana natura quae est in ipso. Ergo unus homo
<lb/>satisfacere poterat pro natura humana quae est in ipso, et omnes pro humana
<lb/>natura in omnibus individuis existente.
<lb/>5. Praeterea, natura angelica est supra humanam. Sed quod melius est, potest
<lb/>accipi pro recompensatione minus boni. Ergo Angelus poterat pro humana
<lb/>natura satisfacere.
<lb/>SED CONTRA, ille solus reparare potuit qui potuit condere. Sed solus Deus humanam
<lb/>naturam condere potuit: ergo ipse solus potuit reparare. Ergo ad hoc quod
<lb/>naturam aliquis satisfaciendo repararet, oportuit quod esset Deus.
<lb/>Praeterea, homo in instanti suae conditionis tantae erat dignitatis quod nulli
<lb/>creaturae debitor erat ratione suae beatitudinis. Sed est debitor et obnoxius
<lb/>ratione suae beatitudinis ei qui ipsum ad beatitudinem reparavit. Ergo si per
<lb/>aliquam puram creaturam facta esset reparatio, non esset homo redditus pristinae
<lb/>dignitati.
<lb/>Praeterea, nullus pro alio reddere potest quod pro se ipso debet. Sed quaelibet
<lb/>creatura totum quod est, Deo debet. Ergo nulla pura creatura potest pro alia
<lb/>sufficienter satisfacere.
<lb/><hi rend="bold">Solutio</hi>
<lb/>Respondeo dicendum, quod sicut dictum est, oportebat quod pro peccato humanae
<lb/>naturae fieret condigna satisfactio: tum quia aliter homo non restitueretur
<lb/>pristinae dignitati: tum quia est conveniens esse unum primum in genere
<lb/>satisfactionis perfectum, supra quod omnes aliae imperfectae satisfactiones fundentur.
<lb/>Ad hoc autem quod satisfactio esset condigna, oportebat quod haberet
<lb/>virtutem infinitam: quia peccatum pro quo fiebat satisfactio, infinitatem quamdam
<lb/>habebat ex tribus. Primo ex infinitate divinae maiestatis, inquantum offensa
<lb/>fuerat per contemptum inobedientiae: quanto enim maior est in quem peccatur,
<lb/>tanto est gravior culpa. Secundo ex bono quod per peccatum auferebatur,
<lb/>quod est infinitum, idest ipse Deus, cuius participatione fiunt homines beati.
<lb/>Tertio ex ipsa natura quae corrupta erat, quae quidem infinitatem quamdam
<lb/>habet, inquantum in ea possunt supposita in infinitum multiplicari. Actio autem
<lb/>purae creaturae non potest habere infinitam efficaciam: et ideo nulla pura
<lb/>creatura poterat sufficienter satisfactionem facere.
<lb/>AD OBIECTA
<lb/>Ad primum ergo dicendum, quod impossibile est ut homo ad hoc perducatur ut
<lb/>semper Deo debitor non sit gratiarum actionis, quasi ab eo habens totum quod
<lb/>est: ideo non exigitur in gratiarum actione ut sit aequivalens donis perceptis.
<lb/>Sed possibile est hominem esse in tanta dignitate, quanta fuit in statu innocentiae:
<lb/>et ideo ad perfectam reparationem, per quam totum reparatur quod reparari
<lb/>potest, exigitur quod satisfactio sit aequivalens culpae.
<pb n="vol. 5, p. 1034"/>
<lb/>Ad secundum dicendum, quod comparando bonum et malum ad effectus eius
<lb/>proportionabiliter respondentes, bonum potentius est quam malum: quia bonum
<lb/>agit virtute sua, malum autem non nisi per virtutem boni. Sed tamen homo potest
<lb/>facilius in actum malum quam in actum perfecte bonum: quia plura requiruntur
<lb/>ad bonum quam ad malum, quod ex uno singulari defectu contingit. Et ideo
<lb/>purus homo potuit in actum malum qui erat proportionatus ad corrumpendum
<lb/>totam humanam naturam; non autem potuit in actum bonum ita perfecte
<lb/>quod esset proportionatus ad reparationem.
<lb/>Ad tertium dicendum, quod esset crudelitas in domino exigere plus quam possit,
<lb/>nisi cum hoc etiam servo detur unde solvere possit quod exigitur; unde in hoc
<lb/>maxime eius misericordia commendatur quod ab homine perfectam satisfactionem
<lb/>exigit, ut perfecte reparetur: et quia hoc per se non poterat, ei Filium
<lb/>suum, qui posset, dedit.
<lb/>Ad quartum dicendum, quod quamvis natura non sit corrupta, nec reparatione
<lb/>indigens, nisi secundum quod est in persona; tamen aliqua corruptio debetur
<lb/>naturae, non secundum quod est determinata in hac persona, sed secundum hoc
<lb/>quod est in omnibus illis qui per vitiatam originem ab Adam humanam naturam
<lb/>acceperunt; unde pro ista communi corruptione non potest unus solus satisfacere,
<lb/>nec etiam simul omnes: quia natura excedit etiam illos omnes qui naturam
<lb/>humanam habent, cum ad plures se extendere possit.
<lb/>Ad quintum dicendum, quod Angelus quamvis sit homine superior quantum ad
<lb/>naturam, non tamen quantum ad gloriam, in qua aequales Angelis erimus: et
<lb/>ideo Angelus ad gloriam non potest humanam naturam reparare: et etiam, cum
<lb/>sit creatura, quidquid potest, Deo debet.
<lb/>ARTICULUS 3
<lb/><hi rend="bold">Utrum debuerit fieri satisfactio per passionem Christi</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod satisfactio non debuit fieri per passionem Christi. Minus enim
<lb/>peccatum non expiatur per maius, sed magis aggravatur. Sed maius fuit peccatum
<lb/>occidentium Christum quam comestio pomi vetiti, qua natura humana corrupta
<lb/>est. Ergo corruptio humanae naturae non potest expiari per passionem
<lb/>Christi.
<lb/>2. Praeterea, nihil corporale est aequivalens rei spirituali. Sed vita Christi,
<lb/>quam per passionem Christus dedit, fuit vita corporalis. Ergo non fuit sufficiens
<lb/>ad recompensandum vitam spiritualem, quae per peccatum amissa erat.
<pb n="vol. 5, p. 1036"/>
<lb/>3. Praeterea, peccatum primi hominis, per quod natura humana corrupta est,
<lb/>fuit peccatum superbiae, ut in 2 lib., distinct. 22, quaest. 1, art. 1, dictum est.
<lb/>Sed maior fuit humilitas Christi in assumptione humanae naturae, quando exinanivit
<lb/>semetipsum, formam servi accipiens, quam superbia Adae. Ergo ex ipsa
<lb/>assumptione humanae naturae sufficienter fuit satisfactum pro peccato hominis,
<lb/>et ita non fuit conveniens quod Christus pateretur.
<lb/>4. Praeterea, Bernardus dicit, quod una gutta sanguinis Christi fuit sufficiens
<lb/>pretium nostrae redemptionis. Sed aliquid de sanguine Christi effusum est
<lb/>in circumcisione. Ergo non oportebat quod ulterius pateretur.
<lb/>5. Praeterea, tanta potest esse contritio in nobis peccantibus quod totum peccatum
<lb/>dimittatur et quantum ad poenam, et quantum ad culpam. Sed in Christo ab
<lb/>instanti suae conceptionis fuit perfectissima caritas, quae contritioni vim tribuit
<lb/>expurgandi peccatum. Ergo Christus ab instanti suae conceptionis sufficienter
<lb/>satisfecit pro omnibus peccatis nostris; et ita non oportuit quod per passionem
<lb/>mortis satisfaceret.
<lb/>6. Praeterea, poena, qua quis punitur, quantitatem accipit, quantum ad virtutem
<lb/>satisfaciendi, ex conditione patientis. Sed Christus, inquantum Deus est et
<lb/>homo, habet infinitam dignitatem. Ergo quaelibet poena quam sustinuit, scilicet
<lb/>fames, fatigatio, et huiusmodi, fuit sufficiens ad satisfaciendum pro toto humano
<lb/>genere: ergo non oportuit quod mortem pateretur.
<lb/>SED CONTRA, Hebr. 2, 10: «Decebat eum... per passionem consummari».
<lb/>Praeterea, homo erat debitor mortis. Ergo si debuit pro aliis satisfacere recompensando,
<lb/>oportuit quod ipse mortem, quam non debebat, exsolveret.
<lb/>Praeterea, Christus non solum debuit hostem vincere, sed etiam exemplum vincendi
<lb/>nobis dare. Ergo debuit in difficillimis victor existere. Sed difficillimum
<lb/>est mortem sustinere. Ergo debuit per passionem mortis nos liberare.
<lb/><hi rend="bold">Solutio</hi>
<lb/>Respondeo dicendum, quod Christi satisfactio fuit non pro uno homine tantum,
<lb/>sed pro tota humana natura; unde duas conditiones concernere debuit: ut esset
<lb/>universalis respectu omnium satisfactionum quodammodo, et ut esset exemplaris
<lb/>omnium satisfactionum particularium. Universalis autem erat non per praedicationem
<lb/>de multis, quasi per multas particulares satisfactiones multiplicata,
<lb/>sed habens virtutem respectu omnium; unde non oportebat quod ipse omnes
<lb/>poenas quae ex peccato quocumque modo consequi possent, assumeret in
<lb/>seipso; sed illam ad quam omnes ordinantur, et quae continet in se virtute
<lb/>omnes poenas, quamvis non actu. Finis autem omnium terribilium est mors, ut
<lb/>dicit Philosophus, 3 Ethic.; et ideo per passionem mortis debuit satisfacere.
<pb n="vol. 5, p. 1038"/>
<lb/>Inquantum vero fuit exemplaris respectu nostrarum satisfactionum, debuit
<lb/>habere magnitudinem excedentem omnes alias satisfactiones, quia exemplar
<lb/>debet esse praestantius exemplato; et ideo secundum maximam poenarum
<lb/>debuit satisfacere, scilicet mortem.
<lb/>AD OBIECTA
<lb/>Ad primum ergo dicendum, quod passio Christi non fuit satisfactoria ex parte
<lb/>occidentium Christum, sed ex parte ipsius patientis, qui ex maxima caritate pati
<lb/>voluit; et secundum hoc fuit Deo accepta.
<lb/>Ad secundum dicendum, quod vita corporalis Christi habebat quemdam infinitum
<lb/>valorem ex Divinitate coniuncta, inquantum non erat vita puri hominis, sed
<lb/>Dei et hominis: et ideo poterat esse sufficiens recompensatio vitae spiritualis, et
<lb/>praecipue ratione caritatis eximiae ex qua offerebatur.
<lb/>Ad tertium dicendum, quod in peccato Adae non solum fuit superbia, sed delectatio:
<lb/>et ideo in satisfactione non solum debuit esse humilitas, quod in
<lb/>Incarnatione factum est, sed etiam acerbitas doloris, quod in passione accidit.
<lb/>Ad quartum dicendum, quod quamvis gutta sanguinis quam in circumcisione
<lb/>fudit, esset sufficiens ad omnem satisfactionem, considerata conditione personae,
<lb/>non tamen quantum ad genus poenae: quia pro morte ad quam humanum
<lb/>genus obligatum erat, oportebat quod mortem exsolveret.
<lb/>Ad quintum dicendum, quod contritio non tantum habet vim ex caritate, sed
<lb/>etiam ex dolore; et ideo ratione caritatis delet culpam, ratione autem doloris
<lb/>computatur in satisfactionem poenae.
<lb/>Ad sextum dicendum, quod aliae poenae quas Christus sustinuit, quamvis sufficientes
<lb/>essent ad satisfaciendum pro humana natura, considerata conditione
<lb/>patientis, non tamen considerato genere poenae: quia in poenis illis non continebantur
<lb/>omnes aliae poenae, sicut in passione mortis continentur.
<lb/>ARTICULUS 4
<lb/><hi rend="bold">Utrum fuerit possibilis alius modus satisfaciendi</hi>
<lb/><hi rend="bold">Ad quartum sic proceditur.</hi>
<lb/>1. VIDETUR, quod alius modus non fuerit possibilis. Hebr. 2, 10: «Decebat eum
<lb/>per passionem... consummari»; dicit Glossa: «Nisi Christus pateretur, homo
<lb/>non redimeretur».
<lb/>2. Praeterea, Anselmus in lib. «Cur Deus homo: Non potuit transire
<lb/>calix, nisi biberet; non quia mortem vitare nequiverit, sed quia aliter mundus
<lb/>salvari non posset». Ergo videtur quod alius modus possibilis non fuit.
<pb n="vol. 5, p. 1040"/>
<lb/>3. Praeterea, minimum inconveniens est Deo impossibile. Sed inconveniens est
<lb/>peccatum dimittere sine debita satisfactione, ut dictum est. Cum igitur debita
<lb/>satisfactio non potuerit esse nisi per modum istum, videtur quod alius modus
<lb/>possibilis non fuit.
<lb/>4. Praeterea, fidei non potest subesse falsum. Sed antiqui patres crediderunt
<lb/>Christum passurum. Ergo non potuit aliter esse.
<lb/>SED CONTRA, Gregorius, 20 lib. Moral.: «Qui fecit nos de nihilo, revocare
<lb/>etiam sine morte et passione sua nos potuit».
<lb/>Praeterea, Luc. 1, 37: «Non erit impossibile apud Deum omne verbum». Ergo
<lb/>quocumque alio modo potuisset nos liberare.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod alius modus fuisset convenientior. Si enim Christus
<lb/>mortem subiisset naturalem, nihilominus genus humanum redemptum fuisset:
<lb/>quia mortem solvisset quam non debebat. Sed hoc fuisset sine peccato alicuius.
<lb/>Ergo videtur quod hic fuisset modus convenientior: quia unumquodque tanto
<lb/>est convenientius, quanto ad ipsum pauciora inconvenientia sequuntur.
<lb/>2. Praeterea, diabolus nos omnino iniuste invaserat, nec aliquod ius in nobis
<lb/>habebat. Sed nihil est convenientius quam quod vis vi repellatur. Ergo convenientissimus
<lb/>modus fuisset ut per potentiam nos eriperet a potestate diaboli,
<lb/>non redimendo.
<lb/>3. Praeterea, ipse venerat a Daemonis potestate hominem liberare, non autem a
<lb/>potestate hominis. Ergo convenientius fuisset quod a Daemone passus fuisset,
<lb/>quam ab homine.
<lb/>4. Praeterea, Christus ad hoc venit ut homines ad se traheret. Sed plures eum
<lb/>sequerentur, si per viam deliciarum incessisset, quam quod per viam passionis
<lb/>de hoc mundo exivit. Ergo videtur quod ille fuisset convenientior modus.
<lb/>SED CONTRA, super illud Psalm. 21: «Et non ad insipientiam mihi», dicit Glossa:
<lb/>«Nullus convenientior modus nostrae redemptionis fuit, quam quod homo, qui
<lb/>per superbiam ceciderat, per humilitatem resurgeret».
<lb/>Praeterea, optimi est optima adducere. Si igitur Deus est optimus, modum optimum
<lb/>nostrae liberationis elegit.
<pb n="vol. 5, p. 1042"/>
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod quantum ex parte Dei est,
<lb/>fuit alius modus nostrae liberationis possibilis, quia eius potentia limitata non
<lb/>est, quem si elegisset, convenientissimus fuisset: non tamen habuisset rationem
<lb/>redemptionis, sed liberationis tantum, quia liberatio non fuisset facta per solutionem
<lb/>pretii. Ex parte autem hominis non fuit alius modus possibilis nisi quem
<lb/>Deus ei dedit: quia per se satisfacere non poterat, sed solum divino munere.
<lb/>Sed ex parte nostra simul et Dei fuit quidem alius modus possibilis, sed nullus
<lb/>ita conveniens.
<lb/>AD OBIECTA
<lb/>Ad primum ergo dicendum, quod si homo alio modo liberaretur, non redimeretur:
<lb/>quia redemptio sufficientem satisfactionem importat. Sed tamen alio modo
<lb/>liberari potuit.
<lb/>Ad secundum dicendum, quod Anselmus loquitur quantum est ex parte nostra,
<lb/>supposita Dei ordinatione.
<lb/>Ad tertium dicendum, quod quamvis sit inconveniens ex parte nostra secundum
<lb/>ordinem quem Deus rebus posuit, ut peccatum sine satisfactione dimittatur;
<lb/>tamen si ipse faceret, convenientissimum esset, quia ipse simul cum hoc faceret,
<lb/>aliquam convenientiam in re poneret.
<lb/>Ad quartum dicendum, quod fides antiquorum fuit de passione Christi futura,
<lb/>praesupposita Dei ordinatione quod ita fieret; ex cuius suppositione, passio
<lb/>Christi necessitatem habet, ut dictum est.
<lb/><hi rend="bold">Solutio II</hi>
<lb/>Ad secundam quaestionem dicendum, quod quantum est ex parte nostra, convenientior
<lb/>modus esse non potuit. Sed tamen Deo non aufertur potentia, quin
<lb/>potuisset alium modum convenientiorem fecisse, cuius potentia limitata non est.
<lb/>Sed hoc esset secundum alium ordinem rebus impositum.
<lb/>AD OBIECTA
<lb/>Ad primum ergo dicendum, quod Christus pro omnibus peccatis quantum ad
<lb/>sufficientiam debuit satisfacere, non solum pro originali, sed etiam pro actuali,
<lb/>pro quo infligitur violenta mors; et ideo, ut sua satisfactio omnem comprehenderet,
<lb/>decens fuit ut morte turpissima quantum ad genus mortis moreretur, ut
<lb/>sic non solum sub Angelis descenderet per mortem, sed etiam sub hominibus
<lb/>per genus mortis, quantum ad acerbitatem simul et turpitudinem. Nec peccatum
<lb/>aliorum aliquid de convenientia satisfactionis adimit: quia satisfactio non est
<lb/>ex passione ex parte infligentium passionem, sed ex parte patientis.
<pb n="vol. 5, p. 1044"/>
<lb/>Ad secundum dicendum, quod quamvis diabolus nos iniuste detineret, tamen
<lb/>nos iuste ab ipso detinebamur, eius tyrannidem propter nostram culpam patientes;
<lb/>unde ex parte nostra fuit congruum ut satisfaciendo nos eriperet; ut non
<lb/>solum ipse iuste nos liberaret, quod esset si violentia uteretur, sed etiam nos
<lb/>iuste liberaremur.
<lb/>Ad tertium dicendum, quod sicut peccatum hominis fuit commissum ab homine,
<lb/>instigante diabolo; ita etiam conveniens fuit, ut medicina morbo responderet,
<lb/>quod Christus occideretur ab homine suadente diabolo.
<lb/>Ad quartum dicendum, quod satisfactio debet esse poenalis; et ideo, ut pro
<lb/>nobis satisfaceret, oportuit quod in hoc mundo poenas sustineret, et non deliciis
<lb/>uteretur. Vel dicendum, quod Christus ad hoc venit ut a terrenis bonis, pro quibus
<lb/>homines a Deo recesserant, ad caelestia nos revocaret; et ideo decuit ut
<lb/>terrena bona abiiceret, quatenus ea contemnendi nobis exemplum daret.
<lb/>ARTICULUS 5
<lb/><hi rend="bold">Utrum Deus Pater Filium tradiderit ad passionem</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod Deus Pater Filium non tradiderit ad passionem. Maxima enim
<lb/>crudelitas est Filium innocentem tradere. Sed Christus fuit innocentissimus.
<lb/>Cum ergo crudelitas non sit in Deo, videtur quod ipse Christum ad passionem
<lb/>non tradiderit.
<lb/>2. Praeterea, si Pater Christum in mortem tradidit, hoc non fuit nisi quia
<lb/>Christus ex obedientia ad Patrem mortuus est. Sed quicumque facit aliquid ex
<lb/>obedientia, facit ex debito. Ergo Christus debitor mortis fuit, et sic non fuit
<lb/>mors eius Deo gratissima: debitum enim diminuit de gratitudine actus.
<lb/>3. Praeterea, si Pater tradidit Filium, ergo voluit eum mori. Sed hoc etiam
<lb/>voluerunt Iudaei. Ergo conformaverunt voluntatem suam voluntati divinae, et
<lb/>ita non peccaverunt.
<lb/>4. Praeterea, Philosophus dicit, quod pervenire ad bonum finem
<lb/>per mala media, est mali consiliatoris. Sed consilium divinum est optimum.
<lb/>Ergo si ex consilio voluntatis Patris Christus esset mortuus, non esset hoc consilium
<lb/>expletum mediantibus malis actibus Iudaeorum; quod tamen falsum est.
<lb/>Ergo Pater Filium ad passionem non tradidit.
<lb/>SED CONTRA, Rom. 8, 32: «Proprio Filio suo non pepercit» etc..
<lb/>Praeterea, omnis poena est a Deo. Sed passio Christi quaedam poena fuit. Ergo
<lb/>fuit a Deo.
<pb n="vol. 5, p. 1046"/>
<lb/><hi rend="bold">Quaestiuncula II</hi>
<lb/>1. Ulterius. VIDETUR quod passio Christi non fuerit bona. Quia secundum
<lb/>Boetium, cuius generatio est bona, corruptio est mala. Sed generatio Christi
<lb/>fuit optima. Ergo passio mortis ipsius fuit pessima.
<lb/>2. Praeterea, omne iniustum est malum. Sed Christus iniuste passus est;
<lb/>1 Petr. 2, 23: «Tradebat autem iudicanti se iniuste». Ergo illa passio Christi fuit
<lb/>mala.
<lb/>3. Praeterea, sicut eadem materia non potest esse in naturalibus sub contrariis
<lb/>formis, ita unus actus in moralibus non potest esse bonus et malus. Sed opus
<lb/>Iudaeorum, ut dicitur in littera, fuit passio Christi. Ergo cum opus Iudaeorum
<lb/>fuerit malum, passio Christi non potest dici bona.
<lb/>SED CONTRA, nihil est Deo acceptum nisi bonum. Sed mors Christi fuit Deo
<lb/>acceptissima: quia ipse «tradidit semetipsum pro nobis oblationem et hostiam
<lb/>Deo in odorem suavitatis»: Ephes. 5, 2. Ergo passio Christi fuit bona.
<lb/>Praeterea, omne quod est ex caritate, est bonum. Sed Christus ex maxima caritate
<lb/>fuit mortuus et passus. Ergo passio sua fuit optima.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod in passione Christi fuit tria
<lb/>considerare. Unum ex parte patientis, quia scilicet voluntarie passus est ex
<lb/>caritate. Aliud autem ex parte occidentium, qui ex iniqua voluntate eum occiderunt.
<lb/>Tertium est ex parte ipsorum pro quibus passus est, scilicet effectus salutis
<lb/>in toto humano genere. Et secundum hoc tripliciter Deus Pater, immo tota
<lb/>Trinitas, eum tradidit. Uno modo, praeordinando passionem eius ad salutem
<lb/>humani generis. Secundo, Christo homini voluntatem dando, et caritatem, ex
<lb/>qua pati voluit. Tertio, dando potestatem, et non cohibendo voluntatem occidentium,
<lb/>sicut dicitur Ioan. 19, 11: «Non haberes in me potestatem, nisi data
<lb/>tibi fuisset desuper».
<lb/>AD OBIECTA
<lb/>Ad primum ergo dicendum, quod Deus Pater non tradidit Christum in mortem,
<lb/>quasi cogendo ipsum mori, sed dando ei voluntatem bonam qua mori vellet; et
<lb/>ideo non sequitur quod fuerit aliqua crudelitas in Deo.
<lb/>Ad secundum dicendum, quod Christus non fuit debitor mortis ex necessitate,
<lb/>sed ex caritate ad homines, qua hominis salutem voluit, et ex caritate ad Deum
<lb/>qua eius voluntatem implere voluit, sicut dixit Matth. 26, 39: «Non sicut ego
<lb/>volo, sed sicut tu»; et hoc debitum non diminuit aliquid de gratitudine actus.
<pb n="vol. 5, p. 1048"/>
<lb/>Ad tertium dicendum, quod conformitas voluntatis humanae ad divinam, non
<lb/>est simpliciter in volendo quod Deus vult, sed in volendo eodem modo, idest ex
<lb/>caritate, sicut Deus vult, vel ad eumdem finem; vel in volendo id quod Deus
<lb/>vult nos velle; et hoc modo Iudaei voluntatem suam divinae non conformaverunt:
<lb/>quia Christum ex nequitia occiderunt ad impediendam salutem, quam ex
<lb/>eius praedicatione sequi videbant.
<lb/>Ad quartum dicendum, quod facere aliquod malum propter bonum finem consequendum,
<lb/>est mali consiliatoris; sed uti malitia aliorum, quam ipse non facit,
<lb/>ad bonum finem, hoc est summae sapientiae.
<lb/><hi rend="bold">Solutio II</hi>
<lb/>Ad secundam quaestionem dicendum, quod iudicium absolutum est de re, quando
<lb/>consideratur ipsa secundum quod est actu in rerum natura existens; et hoc
<lb/>est quando consideratur cum omnibus circumstantiis quae sunt in ipsa. Sed
<lb/>quando consideratur res secundum aliquid quod in re est sine consideratione
<lb/>aliorum; illud iudicium non est de re simpliciter, sed secundum quid.
<lb/>Si igitur consideretur passio secundum quod est in patiente cum omnibus quae
<lb/>circumstant, scilicet caritate Christi, et efficacia ipsius, sic est dicenda simpliciter
<lb/>bona. Si autem consideretur secundum quod est passio tantum, scilicet
<lb/>inquantum adimit vitam, nihil aliud considerando; sic est malum in genere mali
<lb/>naturae; unde dicenda est bona simpliciter, et mala secundum quid.
<lb/>AD OBIECTA
<lb/>Ad primum ergo dicendum, quod passio Christi, inquantum est corruptionis
<lb/>inductiva, sic est mala; et hoc est considerare ipsam secundum quid: sed
<lb/>inquantum est passio volita, et ad humanam salutem ordinata, sic est optima.
<lb/>Ad secundum dicendum, quod iniuste illata est ex parte occidentium: sed ex
<lb/>parte ipsius patientis ex iustissima voluntate procedit.
<lb/>Ad tertium dicendum, quod opus operans Iudaeorum est malum simpliciter; sed
<lb/>passio, quae est opus operatum, est quidem simpliciter bona, secundum quod
<lb/>est in patiente; quamvis possit dici mala secundum quid secundum quod est in
<lb/>actione illorum sicut in causa, et secundum quod est corruptiva naturae; et ita
<lb/>non est ponere contraria circa idem.
<pb n="vol. 5, p. 1050"/>
<lb/><hi rend="bold">EXPOSITIO TEXTUS</hi>
<lb/>«Quia sic iustitia superatus est diabolus, non potentia». Contra. Iustitia Dei
<lb/>non potest esse sine potentia, nec e converso. Dicendum, quod intelligendum
<lb/>est: «non potentia» tantum. Sed si etiam potentia tantum diabolum superasset,
<lb/>adhuc esset iustitia ex parte nostra.
<lb/>«Peccantem peccati auctor illico invasit». Contra. Magis peccavit diabolus
<lb/>quam homo. Ergo magis debuit ipse invadi quam homo. Dicendum, quod
<lb/>ambos invasit sententia iudicis secundum culpae modum, sed hominem invasit
<lb/>et peccati auctor; tum quia homo illi se subdidit, tum quia homo ex ordine
<lb/>naturae sub Angelis erat; unde etiam homini ad exercitium datur.
<lb/>«Praedestinatis tantum effecit salutem». Contra. Aliqui etiam non praedestinati
<lb/>gratiam accipiunt. Dicendum, quod loquitur de salute finali, per quam homo
<lb/>ab omni malo liberatur.
<lb/>«Hic distinguendum est»: quia potest intelligi de opere operante; et sic malum
<lb/>operati sunt: vel de opere operato; et sic bonum operati sunt.
<pb n="vol. 5, p. 1060"/>
<lb/><hi rend="bold">IN TERTIUM SENTENTIARUM, DISTINCTIO 21</hi>
<lb/><hi rend="bold">DIVISIO TEXTUS</hi>
<lb/>Postquam determinavit Magister de his quae Christus cum humana natura
<lb/>assumpsit, scilicet gratia et scientia et defectibus, et de his quae per humanam
<lb/>naturam operatus est, scilicet de meritis; hic determinat de morte quam in
<lb/>humana natura sustinuit.
<lb/>Dividitur autem haec pars in duas: primo determinat ea quae ad mortem
<lb/>Christi pertinent; secundo ea quae ad mortem Christi consequuntur, dist. 22,
<lb/>ibi: «Hic quaeritur, utrum in illo triduo mortis Christus fuerit homo». Prima
<lb/>dividitur in duas: primo inquirit utrum mors fuerit in Christo secundum separationem
<lb/>Deitatis a carne; secundo, supposito quod non, ostenditur qua ratione
<lb/>Christus dicatur mortuus, ibi: «Recedente vero anima, mortua est Christi
<lb/>caro». Circa primum duo facit: primo movet quaestionem; secundo determinat eam,
<lb/>ibi: «Quidam putaverunt tunc carnem sicut ab anima, ita a Divinitate in morte
<lb/>fuisse divisam». Et circa hoc duo facit: primo excludit errorem; secundo veritatem
<lb/>confirmat, ibi: «Sicut Augustinus super Ioan... ait».
<lb/>Circa primum duo facit: primo excludit probationem erroris sumptam ex ratione
<lb/>et auctoritate Augustini; secundo probationem sumptam ex auctoritate
<lb/>Athanasii, ibi: «Alii quoque auctoritati innituntur».
<lb/>Circa primum tria facit: primo ponit rationem ipsorum; secundo auctoritatem
<lb/>quae videtur pro eis facere, ibi: «Huic suae probabilitati addunt auctoritatis
<lb/>testimonium»; tertio solvit, ibi: «Quibus respondemus».
<lb/>«Alii quoque auctoritati innituntur». Hic tria facit: primo ponit obiectionem ex
<lb/>auctoritate Athanasii; secundo ostendit quod illa auctoritas non facit pro eis, ibi:
<lb/>«Quibus respondemus»; tertio auctoritatem Athanasii exponit, ibi: «Sciendum
<lb/>est igitur».
<pb n="vol. 5, p. 1062"/>
<lb/><hi rend="bold">QUAESTIO 1</hi>
<lb/>Hic est duplex quaestio. Prima de morte Christi. Secunda de resurrectione eius.
<lb/>Circa primum quaeruntur tria: 1. Utrum in morte Christi fuerit separata Deitas
<lb/>ab humanitate; 2. Utrum corpus Christi fuerit dissolutum, vel incineratum;
<lb/>3. Utrum debeat simpliciter concedi quod Christus, vel Filius Dei, sit mortuus.
<lb/>ARTICULUS 1
<lb/><hi rend="bold">Utrum in morte Christi Deitas a carne separata sit</hi>
<lb/><hi rend="bold">Ad primum sic proceditur.</hi>
<lb/>1 VIDETUR quod in morte Christi Deitas a carne separata sit. Remoto enim
<lb/>medio separantur extrema quae per medium coniunguntur. Sed, sicut in 2 dist.,
<lb/>quaest. 2, art. 2, quaestiunc. 1, dictum est, Divinitas coniungebatur carni
<lb/>mediante anima. Ergo separata anima a carne, separatur etiam Divinitas.
<lb/>2. Praeterea, sicut in 2 dist., qu. 1, art. 3, quaestiunc. 2, dictum est, corpus
<lb/>insensibile non est assumptibile. Sed separata anima, caro remanet quoddam
<lb/>corpus insensibile. Ergo non potuit remanere Deitati unita, cum nihil possit
<lb/>esse unitum quod non est assumptibile.
<lb/>3. Praeterea, nulla res est mortua quae habet in se vitam. Sed si Deitas in morte
<lb/>a carne separata non fuisset, habuisset in se vitam, quae etiam est fons indeficiens
<lb/>vitae. Ergo mortua non fuisset.
<lb/>4. Praeterea, unio humanae naturae ad divinam est per gratiam. Sed corpus
<lb/>non est capax gratiae nisi mediante anima. Ergo corpus, separata anima, non
<lb/>potest remanere Deitati unitum.
<lb/>SED CONTRA, Filius dicitur iacuisse in sepulcro: alias de hoc non esset fides,
<lb/>quae habet obiectum veritatem increatam. Sed hoc non dicitur nisi quia corpus
<lb/>in sepulcro fuit. Ergo Deitas a corpore separata non fuit.
<lb/>Praeterea, Leo Papa dicit: «Tanta fuit unio Dei
<lb/>et hominis, ut nec supplicio posset diminui, nec morte distingui». Sed supplicium
<lb/>pati et mori corporis est. Ergo corpus in morte a Divinitate non est
<lb/>separatum.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod Deitas sit separata ab anima. Utraque enim mors, ut
<lb/>dicitur in littera, scilicet qua separatur corpus ab anima, et qua separatur
<lb/>anima a Deo, diaboli suasu homini propinata est. Sed Christus in se accepit
<pb n="vol. 5, p. 1064"/>
<lb/>mortem, qua separatur corpus ab anima, ut a nobis excluderet quod suasu daemonis
<lb/>in nobis devenit. Ergo simpliciter debuit pati mortem, quae est separatio
<lb/>animae a Deitate.
<lb/>2. Praeterea, quicumque deponit aliquid, illud a se separat. Sed Filius Dei dicit
<lb/>de seipso, Ioan. 10, 10: «Ego pono animam meam». Ergo eam a se separavit.
<lb/>3. Praeterea, sicut supra, dist. 5, qu. 1, art. 1, quaestiunc. 3, dictum est, uniens
<lb/>est unitum sicut ratione unionis Deus est homo. Si igitur anima esset Deo unita
<lb/>post mortem; posset dici, quod Deus esset anima.
<lb/>4. Praeterea, ratione unionis Dei ad hominem est communicatio idiomatum, ut
<lb/>dicit Damascenus. Sed animae idiomata non dicuntur de Filio Dei: non enim
<lb/>potest dici, quod Filius Dei sit forma corporis. Ergo non remanet post mortem
<lb/>anima Verbo unita.
<lb/>5. Praeterea, si esset Verbum unitum animae et corpori, cum illa sint ad invicem
<lb/>divisa, essent duae uniones verbi ad illa duo. Sed ante mortem erat tantum
<lb/>una unio. Ergo aliqua unio facta est de novo in morte Christi; quod est
<lb/>inconveniens.
<lb/>6. Praeterea, anima et corpus separata fuerunt duo quaedam. Si ergo Verbum
<lb/>utrique unitum remansit, videtur quod fuerunt duo vel tria Christus in morte:
<lb/>quia uniens est unitum.
<lb/>SED CONTRA, maior est coniunctio animae ad Deum per unionem in persona
<lb/>quam quae est per fruitionem. Sed anima Deo coniuncta per fruitionem, nunquam
<lb/>ab ipso separatur. Ergo multo minus coniuncta ei per unionem in persona.
<lb/>Praeterea, Filius Dei dicitur descendisse ad inferos. Sed hoc non convenit sibi
<lb/>nisi ratione animae. Ergo Filius Dei post mortem habuit animam sibi unitam.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod corpus Christi in morte
<lb/>non fuit separatum a Deitate: cuius ratio ex tribus accipi potest. Primo ex parte
<lb/>Dei: quia cum sit immutabilis, ei quod perfecte sibi coniunctum est incommutabilitatem
<lb/>praestat, ut scilicet immutabiliter ei adhaereat. Secundo ex parte
<lb/>ipsius assumpti: quia per mortem, quam ex obedientia Patris sustinuit, non
<lb/>debuit suam dignitatem amittere, sed magis clarificari. Tertio ex fine assumptionis:
<lb/>quia ea quae post mortem ipsius circa ipsum acta sunt, salutaria nobis
<lb/>non fuissent, nisi Deitas adiuncta esset.
<pb n="vol. 5, p. 1066"/>
<lb/>AD OBIECTA
<lb/>Ad primum ergo dicendum, quod sicut supra, dist. 2, qu. 2, art. 1, quaestiunc. 1,
<lb/>dictum est, anima quantum ad unibilitatem corporis, est medium necessitatis:
<lb/>quia corpus non esset unibile nisi inquantum est animatum: sed quantum ad
<lb/>unionem in actu, est medium congruentiae, quo remoto, non necessario unio
<lb/>tollitur, ut supra, dist. 2, dictum est; et ideo, quia separata anima a corpore,
<lb/>adhuc remansit in corpore ordo ad animam, et unibile remansit et unitum.
<lb/>Ad secundum dicendum, quod quamvis esset actu insensibile, tamen hoc habebat
<lb/>supra alia corpora insensibilia quod inerat ei ordo ad animam humanam.
<lb/>Ad tertium dicendum, quod Deitas non potest esse forma corporis. Ad hoc
<lb/>autem quod corpus sit vivum, oportet quod sit aliquid vivificans formaliter.
<lb/>Ad quartum dicendum, quod corpus non est susceptivum gratiae habitualis:
<lb/>quia illa ordinatur ad actus spirituales, qui non possunt corpori communicari.
<lb/>Haec autem gratia est medium congruentiae ad unionem ex parte animae. Sed
<lb/>gratia unionis, quae est ipsa unio gratis facta, potest esse in corpore: quia ista
<lb/>gratia ordinat ad esse in persona divina, cuius particeps est corpus, sicut et
<lb/>anima; ideo etiam corpus potest remanere unitum, anima separata; in quo
<lb/>etiam manet aliquis ordo ad gloriam ex eo quod fuit instrumentum animae
<lb/>habentis gratiam, ut dictum est; ut sic etiam habitualis gratia quodammodo in
<lb/>corpus redundet, ut supra, dist. 13, dictum est.
<lb/><hi rend="bold">Solutio II</hi>
<lb/>Ad secundam quaestionem dicendum, quod propter easdem rationes anima a
<lb/>Verbo in morte Christi separata non fuit, et adhuc amplius, inquantum anima
<lb/>immediatius et pluribus modis Verbo unitur quam corpus.
<lb/>AD OBIECTA
<lb/>Ad primum ergo dicendum, quod mors animae est secundum separationem animae
<lb/>a Deo per peccatum, opposita coniunctioni quae est per caritatem; quam
<lb/>mortem Christum assumere non decuit sicut nec peccatum, ut supra, dist. 15,
<lb/>qu. 1, art. 1, dictum est; et ideo haec ratio non est ad propositum: quia etiam si
<lb/>esset separatio perfecta animae a Verbo quantum ad coniunctionem quae est in
<lb/>persona, adhuc anima non esset mortua sed viva, inquantum remaneret Deo
<lb/>per caritatem coniuncta.
<lb/>Ad secundum dicendum, quod Filius Dei dicitur animam ponere, non quidem a
<lb/>se, sed a carne, a qua in morte separata fuit.
<lb/>Ad tertium dicendum, quod anima non nominat personam, sed partem naturae;
<lb/>unde anima non est unita Verbo sicut importans id in quo facta est unio, sicut
<lb/>est de hoc nomine homo; et ideo non potest dici quod Filius Dei sit anima, sicut
<lb/>potest dici quod sit homo, secundum quod est habens animam.
<pb n="vol. 5, p. 1068"/>
<lb/>Ad quartum dicendum, quod sicut ea quae dicuntur de natura humana secundum
<lb/>rationem naturae non possunt praedicari de Filio Dei, ut quod dicitur esse
<lb/>communis Christo et aliis hominibus; ita etiam ea quae praedicantur de anima
<lb/>Christi inquantum est pars naturae, non possunt dici de Filio Dei, sicut quod
<lb/>est forma, vel aliquid huiusmodi. Ea autem quae praedicantur de ipsa inquantum
<lb/>est quid subsistens, possunt de Filio Dei praedicari, sicut quod descendit
<lb/>ad inferos, et alia huiusmodi.
<lb/>Ad quintum dicendum, quod, sicut supra, dist. 8, quaest. 1, art. 5, dictum est,
<lb/>relationes secundum rem multiplicantur secundum multiplicationem illorum
<lb/>supra quae fundantur elationes; unde contingit quod relatio ex parte unius
<lb/>extremi est una, quae ex parte alterius multiplicatur, sicut de illo qui una paternitate
<lb/>ad multos filios refertur, qui ad ipsum multis filiationibus referuntur. Ita
<lb/>etiam est hoc: quia ex parte ipsius Filii Dei est una tantum, quamvis non sit ex
<lb/>parte ipsius relatio realis, sed rationis tantum; ex parte autem assumptorum,
<lb/>quae divisa sunt, sunt duae uniones in actu post mortem; ante autem erat una
<lb/>in actu, et multae in potentia: unde non oportet quod aliqua unio fiat ibi de
<lb/>novo, sicut nec in divisione continui fit aliquid de novo, inquantum id quod
<lb/>prius erat multa potentia, unum autem actu, fit actu plura.
<lb/>Ad sextum dicendum, quod sicut humana natura non est hypostasis in Christo,
<lb/>quamvis possit dici singulare et individuum, ut supra, dist. 6, qu. 1, art. 1, dictum
<lb/>est; ita etiam anima et corpus non sunt duae completae hypostases, sed
<lb/>unitae uni hypostasi Filii Dei; quamvis possint dici duo singularia, vel duo
<lb/>individua. Sed non sequitur ex hoc quod Christus sit duo: quia neutrum illorum
<lb/>de Christo praedicatur, vel de Filio Dei.
<lb/>ARTICULUS 2
<lb/><hi rend="bold">Utrum corpus Christi post mortem debuerit dissolvi</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod corpus Christi post mortem debuit dissolvi, sive incinerari.
<lb/>Hebr. 2, 17, dicitur: «Christus debuit per omnia fratribus assimilari». Sed alii
<lb/>homines, qui dicuntur fratres Christi, secundum corpus incinerantur. Ergo et
<lb/>corpus Christi incinerari debuit.
<lb/>2. Praeterea, sicut separatio animae a carne fuit inflicta homini propter peccatum
<lb/>primi parentis, ita etiam incineratio: quia dicitur Genes. 3, 19: «Terra es,
<lb/>et in terram ibis». Sed Christus pro nobis sustinuit mortem, ut debitum naturae
<lb/>solveret. Ergo similiter corpus eius incinerari debuit.
<lb/>3. Praeterea, humilitas est meritum exaltationis, Philipp. 2. Sed corpus Christi
<lb/>fuit maxime exaltandum. Ergo debuit usque ad incinerationem humiliari.
<pb n="vol. 5, p. 1070"/>
<lb/>4. Praeterea, omne compositum ex contrariis, naturaliter est dissolubile in contraria.
<lb/>Sed corpus Christi fuit ex contrariis compositum, quia fuit eiusdem naturae
<lb/>cuius sunt corpora nostra. Ergo cum incineratio nihil aliud sit quam resolutio
<lb/>corporis in contraria ex quibus constituitur, videtur quod corpus Christi
<lb/>incinerari debuit.
<lb/>5. Praeterea, anima non recedit a corpore quamdiu in corpore manet aequalitas
<lb/>complexionis, quae requiritur ut dispositio in corpore animato: quia per
<lb/>hanc dispositionem materia fit necessaria ad talem formam. Sed in morte
<lb/>Christi anima recessit a corpore. Ergo in corpore non remansit illa aequalitas
<lb/>quae exigitur ad corpoream animationem. Sed ablata aequalitate complexionis,
<lb/>unum contrarium superat aliud, et sic sequitur corporis dissolutio et incineratio.
<lb/>Ergo corpus Christi fuit corruptum et incineratum.
<lb/>SED CONTRA, Psalm. 15, 10: «Non dabis sanctum tuum videre corruptionem».
<lb/>Hoc autem non potest intelligi de corruptione mortis, quia ipse mortuus fuit.
<lb/>Ergo intelligitur de corruptione incinerationis.
<lb/>Praeterea, corpori non debetur incineratio nisi propter corruptionem fomitis.
<lb/>Sed in Christo nunquam fuit corruptio fomitis: quia natus et conceptus fuit sine
<lb/>originali. Ergo corpus Christi non debuit incinerari.
<lb/>Praeterea, anima coniuncta corpori ipsum servat ab incineratione. Sed virtus
<lb/>divina est maior quam virtus animae. Ergo cum corpori sit coniuncta Deitas,
<lb/>videtur quod non debuit incinerari.
<lb/><hi rend="bold">Solutio</hi>
<lb/>Respondeo dicendum, quod mors et incineratio et huiusmodi defectus sunt poenae
<lb/>originalis peccati: in Christo autem nunquam fuit originale: unde Christus
<lb/>non contraxit huiusmodi defectus ex necessitate suae originis, quia sine originali
<lb/>conceptus fuit. Nec in eo fuerunt quia ipse esset debitor eorum, quia peccatum
<lb/>in eo nunquam fuit: sed voluntarie defectus humanae naturae assumpsit ad
<lb/>complendum opus nostrae redemptionis et ut in his nobis mereretur. Unde cum
<lb/>opus redemptionis esset in passione completum, quia dixit: «Consummatum
<lb/>est», Ioan. 19, 30, et corpus sine anima non est in statu merendi, ideo corpus
<lb/>eius incineratum non fuit.
<lb/>AD OBIECTA
<lb/>Ad primum ergo dicendum, quod assimilatio illa intelligitur quantum ad illa
<lb/>quae sunt de veritate naturae, et quantum ad ea quae pertinent ad opus
<lb/>redemptionis.
<lb/>Ad secundum dicendum, quod per passionem, qua separata est anima a carne,
<lb/>removit a nobis mortem, et omnes alios defectus humanae naturae, quantum ad
<lb/>sufficientiam causae; et ideo non oportuit quod ad removendum incinerationem
<lb/>corpus eius incineraretur.
<pb n="vol. 5, p. 1072"/>
<lb/>Ad tertium dicendum, quod humilitas illa fuit necessaria ante opus redemptionis,
<lb/>et quando Christus erat in statu merendi, non autem post, ut dictum est.
<lb/>Ad quartum dicendum, quod compositum ex contrariis, necessario in ipsa
<lb/>resolvitur, nisi sit aliquid prohibens. In Christo autem erat aliquid prohibens,
<lb/>scilicet virtus Divinitatis, et puritas a corruptione fomitis.
<lb/>Ad quintum dicendum, quod quamvis illa temperies complexionis, quae est
<lb/>necessitas ad formam animae, fuerit amota in morte; non tamen inde secuta est
<lb/>dissolutio et putrefactio corporis, ratione praedicta.
<lb/>ARTICULUS 3
<lb/><hi rend="bold">Utrum Filius Dei debeat dici mortuus</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod Christus, vel Filius Dei, non debeat dici mortuus. Ea enim
<lb/>quae habent repugnantiam intellectuum ad Filium Dei, de eo non praedicantur.
<lb/>Sed cum Dei Filius sit vita, sicut dicitur Ioan. 14, mortuum esse habet repugnantiam
<lb/>intellectus cum ipso. Ergo non debet dici quod sit mortuus.
<lb/>2. Praeterea, esse creatum convenit alicui, secundum quod est a Deo; sed corrumpi,
<lb/>secundum quod est ex nihilo. Ergo magis pertinent ad defectum creaturae
<lb/>ea quae corruptionem important, quam nomen creaturae. Sed nomen creaturae
<lb/>non dicitur de Christo, ut supra, dist. 11, dictum est. Ergo multo minus
<lb/>potest dici quod sit mortuus.
<lb/>3. Praeterea, Filius Dei est divina essentia. Sed non potest dici quod divina
<lb/>essentia sit mortua. Ergo non debet dici, quod Filius Dei sit mortuus.
<lb/>4. Praeterea, contradictoria non sunt vera de eodem. Sed de Filio Dei vere dicitur
<lb/>quod est immortalis, et per consequens non est mortuus. Ergo non potest
<lb/>dici quod fuerit mortuus.
<lb/>5. Praeterea, illud quod est partis, non praedicatur de toto. Sed mori est corporis,
<lb/>a quo anima separatur. Ergo videtur quod Christus non possit dici mortuus.
<lb/>SED CONTRA est quod dicitur in symbolo: «Crucifixus, mortuus, et sepultus».
<lb/>Praeterea, nullus homo dicitur mortuus nisi ex eo quod anima eius a corpore
<lb/>separata est. Sed anima Christi est a corpore separata. Ergo ipse est mortuus.
<lb/>Praeterea, sicut supra dictum est, redemptio non potuit convenienter fieri nisi
<lb/>per mortem Filii Dei. Ergo si ipse non est mortuus, videtur quod non simus
<lb/>adhuc redempti; quod est haereticum.
<pb n="vol. 5, p. 1074"/>
<lb/><hi rend="bold">Solutio</hi>
<lb/>Respondeo dicendum, quod sicut supra, dist. 11, quaest. 1, art. 4, dictum est, ea
<lb/>quae solum ad naturam pertinent, simpliciter et sine determinatione de Christo
<lb/>dici possunt. Mors autem in nobis est secundum separationem animae a corpore,
<lb/>et passio est secundum laesionem corporis, vel etiam secundum immutationem
<lb/>animae, quae sunt partes humanae naturae: et ideo simpliciter concedendum
<lb/>est quod Christus mortuus est et passus.
<lb/>AD OBIECTA
<lb/>Ad primum ergo dicendum, quod non est ibi aliqua repugnantia intellectuum,
<lb/>quia mors, cum sit conditio naturae, refertur ad humanam; unde non opponitur
<lb/>divinae vitae.
<lb/>Ad secundum dicendum, quod nomen creaturae non magis se habet ad naturam
<lb/>quam ad personam; et ideo non potest dici simpliciter ratione naturae, sicut
<lb/>supra dictum est; praecipue cum creatio respiciat esse, quod magis videtur pertinere
<lb/>ad suppositum quam ad naturam: et ideo quod magis vel minus ad defectum
<lb/>pertineat, non facit ad propositum.
<lb/>Ad tertium dicendum, quod unio non est facta in natura, sed in persona; et ideo
<lb/>ea quae sunt naturae, possunt praedicari de persona, non autem de alia natura.
<lb/>Ad quartum dicendum, quod haec est simpliciter vera, «Filius Dei», vel
<lb/>«Christus est immortalis»; et similiter, «Filius Dei est mortuus»: quia ea quae
<lb/>sunt utriusque naturae, possunt affirmari de persona. Sed tamen haec, «Christus
<lb/>non est mortuus», est vera secundum quid, et falsa simpliciter: quia ad veritatem
<lb/>affirmativae sufficit quod secundum aliquam naturam conveniat quod de persona
<lb/>dicitur, sed ad veritatem negativae oportet quod secundum neutram conveniat;
<lb/>unde haec est falsa simpliciter, «Christus non est animal», et vera secundum
<lb/>quid, scilicet secundum divinam. Non est autem inconveniens quod unum
<lb/>contradictoriorum dicatur de aliquo simpliciter, et alterum secundum quid.
<lb/>Ad quintum dicendum, quod ea quae sunt partis tantum, et parti nata convenire,
<lb/>dicuntur de toto ratione partis; sicut homo dicitur Crispus propter capillos:
<lb/>et ita mors, quae est conditio corporis, de persona potest praedicari. Tamen
<lb/>sciendum est, quod sicut generari est compositi, ita et corrumpi; quamvis
<lb/>subiectum generationis et corruptionis sit materia.
<pb n="vol. 5, p. 1076"/>
<lb/><hi rend="bold">QUAESTIO 2</hi>
<lb/>Deinde quaeritur de resurrectione Christi; et circa hoc quaeruntur quatuor:
<lb/>1. De necessitate resurrectionis; 2. De tempore; 3. De argumentis resurrectionis
<lb/>in communi; 4. De eis in speciali.
<lb/>ARTICULUS 1
<lb/><hi rend="bold">Utrum necesse fuerit Christum resurgere</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod non fuerit necessarium Christum resurgere. Quia, sicut dicit
<lb/>Damascenus, resurrectio est eius quod cecidit et dissolutum est, iterata surrectio.
<lb/>Sed Christus non cecidit per peccatum, nec eius corpus dissolutum est.
<lb/>Ergo non debetur ei resurrectio.
<lb/>2. Praeterea, Augustinus dicit, quod per Verbum Dei fit
<lb/>resurrectio animarum, per Verbum incarnatum fit resurrectio corporum. Sed
<lb/>Verbum caro factum est in Incarnatione. Ergo non fuit necessaria resurrectio
<lb/>neque ad resurrectionem corporum, neque ad resurrectionem animarum.
<lb/>3. Praeterea, post ultimam consummationem non est aliquid necessarium. Sed
<lb/>ultima consummatio facta est in passione: quia tunc dixit: «Consummatum
<lb/>est»; Ioan. 19, 30. Ergo non oportuit quod postea resurgeret.
<lb/>4. Praeterea, ad hoc Christus humanam naturam assumpsit, ut ipsam restauraret.
<lb/>Sed plena restauratio facta est in passione; quia et ianua aperta est, et liberati
<lb/>sumus a peccato, poena, et servitute diaboli. Ergo non oportuit ut iterato
<lb/>corpus assumeret.
<lb/>SED CONTRA, 1 Corinth. 15, 17: «Si Christus non resurrexit, inanis est fides
<lb/>nostra». Sed sine fide non iustificamur. Ergo necessarium fuit Christum resurgere.
<lb/>Praeterea, Gregorius dicit quod vitam nostram resurgendo
<lb/>reparavit. Ergo necessarium fuit quod Christus resurgeret.
<lb/><hi rend="bold">Solutio</hi>
<lb/>Respondeo dicendum, quod necessitas resurrectionis Christi ex tribus apparet.
<lb/>Primo ex ipsa conditione naturae assumptae. Anima enim et corpus sunt partes
<lb/>humanae naturae: omnis autem pars est imperfecta respectu totius, ut patet per
<lb/>Philosophum in 3 Physic., unde nec corpori sine anima, nec animae
<lb/>sine corpore inest omnis perfectio quam nata sunt habere. Et quia naturae
<lb/>assumptae debebatur omnis perfectio quam contingit in natura reperire, ideo ei
<pb n="vol. 5, p. 1078"/>
<lb/>debebatur quod corpus animae semper esset coniunctum. Quod autem ad tempus
<lb/>separata fuerunt, hoc fuit propter necessitatem nostrae redemptionis.
<lb/>Secundo ex merito passionis eius: quia ex humilitate passionis meruit gloriam
<lb/>resurrectionis. Tertio ex parte nostra, ut scilicet in capite gloriosa resurrectio
<lb/>inchoaretur, quae in membris futura erat. Et iterum ut illis qui sunt in patria,
<lb/>non solum sit gloria de visione Divinitatis, sed etiam de visione humanitatis
<lb/>glorificatae in Christo quantum ad corpus et quantum ad animam.
<lb/>AD OBIECTA
<lb/>Ad primum igitur dicendum, quod illa definitio est resurrectionis secundum
<lb/>quod in aliis hominibus invenitur; sed resurrectio Christi potest sic proprie
<lb/>definiri: resurrectio est corporis facti incorruptibilis ad animam iterata unio.
<lb/>Vel potest dici, quod quamvis Christus non ceciderit per peccatum, cecidit
<lb/>tamen a vita naturae per mortem; et corpus quamvis non sit dissolutum per
<lb/>incinerationem, est tamen facta dissolutio corporis et animae.
<lb/>Ad secundum dicendum, quod Verbum caro factum, non est proxima dispositio
<lb/>ad resurrectionem nostram, sed Verbum caro factum, et a morte resurgens.
<lb/>Ad tertium dicendum, quod in morte Christi facta est consummatio omnium
<lb/>eorum quae exigebantur ad satisfactionem; quae quidem per resurrectionem
<lb/>non est facta, sed magis novae vitae inchoatio.
<lb/>Ad quartum dicendum, quod quamvis Christus naturam nostram ad hoc assumpsit
<lb/>ut eam repararet; non tamen sequitur quod, reparata natura, debeat eam
<lb/>vel aliquam eius partem abiicere, sed magis perpetuo tenere, sicut perpetua est
<lb/>reintegratio facta in natura. Vel dicendum, quod quamvis per passionem proprie
<lb/>loquendo sit facta reparatio quantum ad amotionem mali, tamen per resurrectionem
<lb/>oportuit quod consummaretur quantum ad perfectionem in bono.
<lb/>ARTICULUS 2
<lb/><hi rend="bold">Utrum Christus debuerit tertia die resurgere</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod Christus non debuit tertia die resurgere. Caput enim est
<lb/>conforme membris in natura. Sed per resurrectionem natura reparatur quantum
<lb/>ad passibilitatem et mortalitatem. Ergo Christus debuit simul cum aliis resurgere,
<lb/>et non tertia die.
<lb/>2. Praeterea, ut dicit Glossa Hebr. 11, ad hoc est dilata resurrectio
<lb/>omnium in finem mundi, ut simul resurgentibus sit maius gaudium. Sed de
<lb/>resurrectione nullius sancti est tantum gaudium sicut de resurrectione Christi.
<lb/>Ergo etiam ipse debuit usque ad finem mundi suam resurrectionem differre, et
<lb/>non tertia die resurgere.
<pb n="vol. 5, p. 1080"/>
<lb/>3. Praeterea, separatio animae a corpore in Christo non fuit facta nisi propter
<lb/>redemptionem humanae naturae. Sed in instanti mortis, redemptio soluto pretio
<lb/>completa est. Ergo debuit statim resurgere.
<lb/>4. Praeterea, plus conferendum fuit Christo quam alicui alteri homini. Sed quidam
<lb/>homines qui vivi invenientur in fine mundi, statim post mortem resurgent.
<lb/>Ergo multo magis Christus resurgere debuit statim, et non in tertium diem
<lb/>resurrectionem differre.
<lb/>5. Praeterea, Matth. 12, 40, Dominus dicit: «Sicut fuit Ionas in ventre ceti... sic
<lb/>erit Filius hominis in corde terrae». Sed non fuit in corde terrae nisi quamdiu
<lb/>fuit mortuus. Ergo tribus diebus et tribus noctibus mortuus fuit. Ergo non resurrexit
<lb/>tertia die, sed magis quarta vel quinta.
<lb/>6. Praeterea, nox contra diem dividitur. Sed Gregorius videtur dicere in homil.
<lb/>Paschae, Christum de nocte resurrexisse, sicut Samson de nocte portas Gazae
<lb/>tulit. Ergo Christus non resurrexit tertia die, immo magis secunda nocte.
<lb/>SED CONTRA, in symbolo dicitur: «Resurrexit tertia die secundum scripturas».
<lb/>Praeterea, Rom. 6, dicit Glossa: «Quievit in sepulcro una die et duabus noctibus:
<lb/>quia nostram duplicem vetustatem sua simpla consumpsit». Ergo tertia die
<lb/>resurrexit.
<lb/>Praeterea, conveniens erat ut veritas mortis nobis manifestaretur. Sed «in ore
<lb/>duorum vel trium testium stat omne verbum»; 2 Corinth., 13, 1. Ergo conveniens
<lb/>fuit ut tertia die resurgeret.
<lb/><hi rend="bold">Solutio</hi>
<lb/>Respondeo dicendum, quod, sicut dictum est, Christus non sustinuit mortem
<lb/>quia debitor mortis esset, sed ut mortem nostram sua morte destrueret. Ad hoc
<lb/>autem quod mors nostra destrueretur, duo requirebantur: unum scilicet ut ipse
<lb/>non debitor mortis mortem quam nos debebamus, pro nobis solveret; aliud est
<lb/>ut nos virtutem mortis ipsius cognosceremus, et per fidem mortis virtus mortis
<lb/>in nobis effectum haberet.
<lb/>Unde non oportuit quod morte detineretur nisi quantum congruebat ad ostendendam
<lb/>mortis veritatem: quae sufficienter manifestata fuit et congruenter per
<lb/>hoc quod tertia die resurrexit: tum quia sua morte duas nostras mortes destruxit,
<lb/>ut tangit Glossa inducta: tum quia confirmatio, quae fit per testes, ternario
<lb/>testium approbatur: tum quia perfectio in ternario consistit, ut dicitur in 1 de
<lb/>Caelo et Mundo. Alias etiam congruentias non difficile est assignare.
<pb n="vol. 5, p. 1082"/>
<lb/>AD OBIECTA
<lb/>Ad primum ergo dicendum, quod alii homines debitores mortis erant, et mors in
<lb/>eis non fuit ex necessitate finis, sed ex necessitate culpae; non autem sic est in
<lb/>Christo; et ideo non oportuit quod Christi resurrectio usque in finem mundi differretur.
<lb/>Vel dicendum, quod illud quod est ultimum in operatione, oportet
<lb/>esse primum in intentione; unde oportet quod resurrectionem, quam in fine
<lb/>mundi consequemur, primo intendamus. Intentio autem et dirigitur et excitatur
<lb/>et roboratur ex inspectione alicuius exemplaris, in quo finis secundum rem
<lb/>praecedat; unde sicut intentio nostra qua intendimus in gloriam animae, excitatur
<lb/>ex inspectione divinae gloriae, quae est exemplar nostrae futurae beatitudinis;
<lb/>ita oportuit quod gloria resurrectionis in aliquo exemplari nobis proponeretur,
<lb/>ad cuius conformitatem tenderemus; et hoc est resurrectio Christi: unde
<lb/>dicitur Philip. 3, 21: «Reformabit corpus humilitatis nostrae configuratum corpori
<lb/>claritatis suae».
<lb/>Ad secundum dicendum, quod gaudium de resurrectione Christi movet ut exemplar
<lb/>ex quo dirigimur in finem; non autem ita est de aliis sanctis; et ideo non
<lb/>est simile de Christo et de illis.
<lb/>Ad tertium dicendum, quod non solum oportebat quod per mortem fieret
<lb/>redemptio; sed ad hoc quod redemptionis eius participes essemus, oportuit ut
<lb/>veritas mortis nobis ostenderetur; et hoc non fuisset, si statim post mortem
<lb/>resurrexisset.
<lb/>Ad quartum dicendum, quod mortis aliorum hominum cognitio non est nobis
<lb/>necessaria ad salutem, sicut fides de morte Christi; et ideo resurrectio non est
<lb/>similis de ipso et de illis qui vivi invenientur in fine mundi.
<lb/>Ad quintum dicendum, quod dies, ut in 1 lib., dist. 13, dictum est, diversis modis
<lb/>accipitur. Aliquando enim pro die naturali, quae continet spatium viginti quatuor
<lb/>horarum; unde includit diem et noctem; aliquando autem pro die artificiali:
<lb/>et sic Christus fuit mortuus una die integra, scilicet die sabbati, et duabus
<lb/>integris noctibus, scilicet praecedente diem sabbati, et sequenti, et adhuc plus
<lb/>per quamdam partem sextae feriae; et sic loquitur Glossa Rom. 6.
<lb/>Si autem loquamur de die naturali, sic accipiendo partem pro toto, fuit mortuus
<lb/>tribus diebus et tribus noctibus. Illa enim pars diei passionis Christi a nona et
<lb/>deinceps computatur pro tota die naturali cuius est pars: unde computatur pro
<lb/>una die artificiali, et pro una nocte. Similiter nox post sabbatum computatur
<lb/>pro tota die naturali sequente; et sic computatur pro una die, et una nocte artificiali:
<lb/>quibus si coniungatur una dies integra, scilicet dies sabbati, et una nox
<lb/>integra, scilicet nox praecedens; invenitur quod Christus fuit mortuus tribus
<lb/>diebus et tribus noctibus.
<lb/>Ad sextum dicendum, quod Christus creditur resurrexisse in crepusculo quando
<lb/>adhuc est lux tenebris permixta; et ideo aliquando dicitur resurrexisse in die, et
<lb/>aliquando in nocte.
<pb n="vol. 5, p. 1084"/>
<lb/>ARTICULUS 3
<lb/><hi rend="bold">Utrum Christus debuerit probare</hi>
<lb/><hi rend="bold">resurrectionem suam argumentis</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod Christus resurrectionem suam argumentis probare non debuit.
<lb/>Ambrosius enim dicit: «Tolle argumenta ubi fides quaeritur». Sed
<lb/>de resurrectione quaeritur fides. Ergo argumenta fieri ad resurrectionem non
<lb/>debent.
<lb/>2. Praeterea, aut argumenta illa fuerunt sufficientia ad probandum resurrectionem,
<lb/>aut non. Si non, hoc videtur in imperfectionem inducentis argumenta
<lb/>redundare. Si autem fuerunt sufficientia, et argumentum sufficiens facit scientiam
<lb/>vel agnitionem, quae non stat simul cum fide, quae est de non apparentibus;
<lb/>videtur quod evacuaverunt fidem, et abstulerunt meritum eius.
<lb/>3. Praeterea, sicut est fides de resurrectione, ita et de aliis articulis. Sed ad
<lb/>alios articulos non induxit aliqua argumenta probantia. Ergo neque ad resurrectionem
<lb/>inducere debuit.
<lb/>4. Praeterea, argumenta ex quibus contrarium videtur sequi, potius confundunt
<lb/>intellectum quam elucidant. Sed in argumentis a Christo ostensis quasi contraria
<lb/>innuebantur: per hoc enim quod comedit, ostendebat in se animalem vitam;
<lb/>per hoc autem quod ianuis clausis intravit, ostendit spiritualem vitam. Ergo
<lb/>videtur quod argumenta incongruenter adducta fuerint.
<lb/>5. Praeterea, sicut subtilitas est de gloria resurrectionis; ita et claritas. Sed
<lb/>Christus gloriam resurrectionis solum per subtilitatem probavit quando intravit
<lb/>ad discipulos ianuis clausis. Ergo videtur quod insufficienter ostenderit.
<lb/>SED CONTRA est quod dicitur Actor. 1, 3: «Praebuit seipsum vivum post passionem
<lb/>suam in multis argumentis».
<lb/>Praeterea, Apostoli, debebant esse testes resurrectionis. Sed nullus potest esse
<lb/>testis idoneus eorum de quibus certitudinem per visum et auditum non habet.
<lb/>Ergo videtur quod ipse eis argumenta praebere debuit, quibus certificarentur
<lb/>de sua resurrectione.
<lb/>Praeterea, magis necessarium erat quod Apostoli haberent fidem de resurrectione
<lb/>quam alii homines: quia ipsi erant qui fidem praedicare debebant. Sed
<lb/>aliis hominibus facta est fides de resurrectione Christi per argumenta miraculorum:
<lb/>Marc. ultim., 20: «Sermonem confirmante sequentibus signis». Ergo
<lb/>Apostolis per argumenta aliqua fides de resurrectione fieri debuit.
<pb n="vol. 5, p. 1086"/>
<lb/><hi rend="bold">Solutio</hi>
<lb/>Respondeo dicendum, quod, sicut dicit Dionysius, lumen divinum
<lb/>non recipitur in nobis nisi secundum nostram proportionem; fides autem
<lb/>causatur in nobis ex influentia divini luminis; et ideo oportet quod istud divinum
<lb/>lumen secundum nostram proportionem in nobis recipiatur. Cognitio
<lb/>autem nostra naturaliter ex sensu oritur, et per principia rationis procedit;
<lb/>unde licet illa quae fides tenet, sint supra rationem et sensum, inquantum sunt
<lb/>fidei subiecta, ratione cuius exigitur ad eorum cognitionem quod infundatur
<lb/>altius lumen, fidei scilicet; tamen ex parte nostra fuerunt aliqua adminicula
<lb/>fidei exhibenda.
<lb/>Attenditur autem triplex gradus in credendo. Primus est ut aliquis rationem
<lb/>transcendens his quae non videntur nec sensu nec ratione, assentire paratus sit;
<lb/>et sic adminiculantur fidei miracula, quae ex eo quod humana ratione non comprehenduntur,
<lb/>ostendunt aliquid supra rationem esse ei incomprehensibile.
<lb/>Secundus gradus est ut homini ea quae credenda sunt, determinentur. Et quia
<lb/>fides non innititur nisi veritati primae, inde est quod quantum ad hoc adminiculatur
<lb/>fidei auctoritas, per quam ostenditur divinitus esse dictum. Tertius gradus
<lb/>est ut fidem quam habet, aliis testificetur; et quantum ad hoc requiritur sensibilis
<lb/>cognitio eorum quae testificanda sunt; alias non esset idoneum testimonium.
<lb/>Primum gradum ascendunt qui de novo ad fidem convertuntur; et ideo signa
<lb/>infidelibus data sunt, 1 Corinth. 14. Secundum autem gradum ascendunt qui in
<lb/>fide instruendi sunt; et ideo eis ex auctoritate fides confirmatur. Sed Apostoli
<lb/>testes fuerunt fidei; et ideo prius inducti sunt ad credendum per miracula, sicut
<lb/>dicitur Ioan. 2, 11: «Hoc fecit initium signorum Iesus in Cana Galileae»; postea
<lb/>instructi sunt per auctoritatem, ut patet in discipulis euntibus in Emaus, Luc.
<lb/>ult., et deinde per visibiles apparitiones idonei testes effecti sunt; 1 Ioan. 1, 3:
<lb/>«Quod vidimus et audivimus».
<lb/>Sed quia ad resurrectionem, cum sit quaedam mutatio, exigitur quod idem sit
<lb/>quod de uno extremo ad aliud transivit, ideo Dominus duo per apparitiones
<lb/>probare voluit, idest identitatem resurgentis, et conditionem resurrectionis.
<lb/>Conditionem autem resurrectionis probavit quantum ad tria: scilicet quantum
<lb/>ad veritatem vitae per hoc quod cum eis comitatus est; similiter quantum ad
<lb/>veritatem corporis per hoc quod eis se palpabilem praebuit: et quantum ad gloriam
<lb/>per hoc quod ianuis clausis intravit. Identitatem etiam probavit et quantum
<lb/>ad naturam per hoc quod comedit, et quantum ad personam per hoc quod
<lb/>se eis visibilem praebuit in eadem effigie in qua prius eum soliti erant videre, et
<lb/>quantum ad accidentia per hoc quod eis cicatrices ostendit.
<lb/>AD OBIECTA
<lb/>Ad primum ergo dicendum, quod intentio Ambrosii est dicere, quod fides non
<lb/>assentit alicui vel dissentit propter argumenta, sed propter veritatem primam;
<lb/>non autem quin possint induci adminiculantia fidei argumenta.
<pb n="vol. 5, p. 1088"/>
<lb/>Ad secundum dicendum, quod argumenta illa sufficienter probabant illud ad
<lb/>quod probandum inducebantur, ut dictum est. Sed fides non est directe de illo
<lb/>quod probabatur sicut de obiecto, sed de Divinitate, quae probari non potest
<lb/>homini in via: unde Thomas, de quo dictum est, Ioan. 20, 29, «Quia vidisti, credidisti»:
<lb/>vidit hominem, et Deum confessus est; et propter hoc argumenta illa
<lb/>ex suppositione fidei procedebant, quod scilicet homo ille, in quo naturae veritas,
<lb/>vel aliquid huiusmodi ostendebatur, esset Deus; unde non tollebatur neque
<lb/>meritum neque ratio fidei.
<lb/>Ad tertium dicendum, quod articuli fidei quidam sunt de Divinitate tantum; et
<lb/>isti non possunt ad sensum probari, sed vel per miracula, vel per auctoritates;
<lb/>et sic probata sunt. Quidam autem sunt de humanitate unita Divinitati; et isti
<lb/>etiam ad sensum omnes probati sunt. Sed quia passio et ascensio in seipsa visa
<lb/>est, resurrectio autem non; ideo signa resurrectionis visibiliter ostendi oportuit,
<lb/>ex quibus conferendo ad veritatem resurrectionis perveniretur: et propter hoc
<lb/>ista probatio dicta est argumentativa, non autem probatio ascensionis vel
<lb/>passionis.
<lb/>Ad quartum dicendum, quod non erant in argumentis aliquae contrarietates:
<lb/>quia comestio referebatur ad naturam, et introire ianuis clausis referebatur ad
<lb/>gloriam; et non erat respectu eiusdem.
<lb/>Ad quintum dicendum, quod in aliis corporibus etiam secundum naturam invenitur
<lb/>claritas et impassibilitas, sicut in corporibus caelestibus; sed subtilitas in
<lb/>nullo naturali corpore invenitur. Agilitas autem ostendi visibiliter non potest:
<lb/>quia sensus particularium est; agilitas autem est ut possit undecumque velit
<lb/>moveri; et praeterea loca multum distantia videri non possunt; et iterum quia
<lb/>simile agilitati in radio solis invenitur. Unde dicendum, quod discipulis euntibus
<lb/>in Emaus agilitatem demonstravit in hoc quod ab oculis eorum statim evanuit;
<lb/>Luc. ult..
<lb/>ARTICULUS 4
<lb/><hi rend="bold">Utrum argumentum sumptum ex visibili apparitione</hi>
<lb/><hi rend="bold">fuerit conveniens</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod argumentum sumptum ex visibili apparitione non fuit conveniens.
<lb/>Quia ad veritatem resurrectionis exigitur quod sit verum corpus humanum
<lb/>quod resurgit. Sed Angeli, qui non habent vera corpora humana, apparuerunt
<lb/>multis in Veteri Testamento. Ergo per apparitionem visibilem non ostenditur
<lb/>veritas resurrectionis.
<pb n="vol. 5, p. 1090"/>
<lb/>2. Praeterea, omne corpus videtur secundum formam quam habet. Sed forma
<lb/>corporis Christi est forma gloriosa. Si ergo apparuit eis, in forma gloriosa
<lb/>ipsum viderunt. Sed claritas gloriosi corporis non est proportionata oculo non
<lb/>glorificato, cum sit maior claritate solis. Ergo Christus a discipulis videri non
<lb/>potuit.
<lb/>3. Praeterea, discipuli euntes in Emaus, viderunt eum in effigie peregrini. Aut
<lb/>ergo illa effigies inerat ei secundum veritatem, aut erat tantum in oculis videntium.
<lb/>Si erat in corpore Christi, cum in eo esset effigies propria, tunc duae effigies
<lb/>erant simul in uno corpore, quod est impossibile. Si autem erat tantum in
<lb/>oculis videntium, ergo erat praestigiosa apparitio. Sed ea quae praestigiose
<lb/>apparent, non demonstrant veritatem rei. Ergo per hoc non poterat demonstrari
<lb/>veritas resurrectionis.
<lb/>SED CONTRA, inter omnes sensus maiorem certitudinem facit visus, ut dicitur in
<lb/>1 Metaph.. Sed Apostoli, qui erant testes resurrectionis, debebant habere
<lb/>certissimam fidem de resurrectione. Ergo debuit eis fieri argumentum ex visu.
<lb/>Praeterea, hoc patet per id quod dicitur 1 Ioan., 1, 3: «Quod vidimus et audivimus
<lb/>annuntiamus vobis».
<lb/><hi rend="bold">Quaestiuncula II</hi>
<lb/>1. Ulterius. VIDETUR quod non debuit seipsis palpabilem exhibere. Palpabile
<lb/>enim incorruptibili contrarium est, ut dicit Gregorius. Sed
<lb/>contraria non possunt esse in eodem. Cum ergo corpus Christi esset incorruptibile,
<lb/>videtur quod non debuerit ipsum palpabile exhibere.
<lb/>2. Praeterea, differentiae tangibiles sunt calidum et frigidum, et huiusmodi contraria.
<lb/>Sed in glorificatis corporibus non erunt huiusmodi contrarietates, ut
<lb/>dicitur, nec etiam in elementis post mundi innovationem. Ergo corpus Christi
<lb/>palpari non potuit.
<lb/>3. Praeterea, hoc solum palpabile est quod est resistens tactui, et cui tactus
<lb/>resistit; unde aer quamvis sit tangibilis, non tamen est palpabilis. Sed corpori
<lb/>Christi non resistebat aliud corpus, quia ianuis clausis intravit. Ergo palpari
<lb/>non potuit.
<lb/>4. Praeterea, spiritus Angeli vel daemonis posset assumere corpus solidum
<lb/>quod palpari posset. Ergo per palpationem non sufficienter probatur veritas
<lb/>corporis.
<lb/>5. Praeterea, alii sensus sunt magis spirituales quam tactus. Ergo magis per
<lb/>eos debuit veritatem resurrectionis probare quam per tactum.
<lb/>SED CONTRA, Luc. ult., 39: «Palpate et videte; quia spiritus carnem et ossa non
<lb/>habet, sicut me videtis habere».
<lb/>Praeterea, inter alios sensus homo certissimum habet tactum, ut dicitur in 2 de
<lb/>Anima. Cum igitur cognitio resurrectionis debuerit esse certissima in
<lb/>Apostolis, per tactum debuit eis ostendi.
<pb n="vol. 5, p. 1092"/>
<lb/><hi rend="bold">Quaestiuncula III</hi>
<lb/>1. Ulterius. VIDETUR quod non debuerit per cicatrices suam resurrectionem probare.
<lb/>Quia per suam resurrectionem Christus nostram demonstravit. Sed a resurgentibus
<lb/>omnis corruptio removebitur. Cum igitur cicatrix sit quaedam corruptio,
<lb/>videtur quod Christus per cicatrices suam resurrectionem probare non debuit.
<lb/>2. Praeterea, status resurgentium est status immutabilis. Ergo Christus in
<lb/>seipso non debuit demonstrare nisi quod semper in se futurum erat. Sed cicatrices
<lb/>non semper in Christo debebant remanere: quia dicit Damascenus,
<lb/>quod tantum secundum dispensationem in Christo fuerunt. Ergo
<lb/>cicatrices ostendere non debuit.
<lb/>3. Praeterea, Hieronymus dicit ad Marcellam,
<lb/>quod non meretur tangere Christum qui resurrectionem eius non credit; propter
<lb/>quod dictum est Magdalenae, Ioan. 20, 17: «Noli me tangere». Sed Thomas
<lb/>resurrectionem non credebat. Ergo Christus cicatrices vulnerum ei palpabiles
<lb/>exhibere non debuit.
<lb/>SED CONTRA, Leo Papa:
<lb/>«Quis dubitet a mortuis rediisse Salvatorem, cuius praesentiam agnovit
<lb/>oculus, attrectavit manus, digitus perscrutatus est?». Ergo cum omnem dubitationem
<lb/>suae resurrectionis auferre debuerit, videtur quod cicatrices digito
<lb/>perscrutandas praebere debuit.
<lb/>Praeterea, decet victorem insignia suae victoriae et habere et ostendere. Sed,
<lb/>sicut dicit Augustinus in lib. de Civitate Dei, cicatrices vulnerum
<lb/>Christi fuerunt victoriae suae indicia. Ergo decuit ut eas haberet, et ostenderet.
<lb/><hi rend="bold">Quaestiuncula IV</hi>
<lb/>1. Ulterius. VIDETUR quod non debuit per manducationem suam resurrectionem
<lb/>ostendere. Comestio enim spectat ad vitam animalem. Sed per resurrectionem
<lb/>non transitur ad vitam animalem, ut dicunt saraceni et Iudaei. Ergo Christus
<lb/>per comestionem resurrectionem probare non debuit.
<lb/>2. Praeterea, cibus comestus convertitur in corpus comedentis. Sed in corpus
<lb/>Christi non potuit aliquid converti: quia iam erat extra statum generationis et
<lb/>corruptionis. Ergo videtur quod comedere non debuit.
<lb/>3. Praeterea, Angeli qui apparuerunt Abrahae, manducaverunt; nec tamen in
<lb/>eis fuit veritas humanae naturae. Ergo per comestionem veram resurrectionem
<lb/>humanae naturae probare non debuit.
<lb/>SED CONTRA, Act. 10, 40: «Dedit eum notum fieri non omni populo, sed nobis,
<lb/>qui manducavimus et bibimus cum eo, postquam resurrexit a mortuis»; et per
<lb/>hoc testificatus est Petrus resurrectionem. Ergo et hoc argumentum debuit exhibere
<lb/>suae resurrectionis.
<pb n="vol. 5, p. 1094"/>
<lb/>Praeterea, veritas Incarnationis probatur per id quod est infimum in partibus
<lb/>hominis, scilicet per carnem; unde dictum est Ioan. 1, 14: «Verbum caro factum
<lb/>est». Ergo etiam veritas naturae humanae debuit probari in Christo per id quod
<lb/>est infimum in operibus animae. Hae autem sunt operationes vegetabilis animae;
<lb/>quarum prima in animalibus est comestio. Ergo per hoc veritatem resurrectionis
<lb/>probare debuit.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod ad veritatem resurrectionis
<lb/>exigitur quod idem numero resurgat. Individuatio autem, secundum quam est
<lb/>aliquid unum numero, ex diversis accidentibus manifestatur, quorum collectio
<lb/>in alio non invenitur: et quia visus, ut dicit Philosophus in principio Metaph.,
<lb/>plures nobis rerum differentias ostendit, ideo quod sit idem numero,
<lb/>nunquam melius quam per visum manifestatur; et ideo visibilis apparitio fuit
<lb/>unum de argumentis resurrectionis.
<lb/>AD OBIECTA
<lb/>Ad primum ergo dicendum, quod apparitio visibilis non inducebatur ad probandum
<lb/>veritatem carnis (quia hoc per alia argumenta probabatur), sed ad probandum
<lb/>identitatem suppositi, supposita veritate corporis.
<lb/>Ad secundum dicendum, quod secundum opinionem Praepositini, quae probabilior
<lb/>videtur, corpus glorificatum, est omnino in potestate animae quantum ad
<lb/>omnes actiones eius; visibile autem videtur secundum quod agit in visum; et
<lb/>ideo dicebat, quod in potestate corporis gloriosi est quod videatur vel non
<lb/>videatur; et iterum quando videtur, quod videatur sub forma gloriae, vel non.
<lb/>Cum enim sit in eo forma naturalis corporis, et forma gloriae; potest secundum
<lb/>unam tantum immutare visum, vel secundum utramque; et immutare visum
<lb/>secundum formam gloriae secundum proportionem visus; ut non corrumpatur,
<lb/>sed delectetur, sicut ex visibili proportionato. Alii vero dicunt quod non potest
<lb/>videri nisi per miraculum. Sed primum est probabilius.
<lb/>Ad tertium dicendum, quod discipulis Christus formam naturalem sui corporis
<lb/>ostendit, qua est quodammodo corpus coloratum, et non formam claritatis gloriae.
<lb/>Quod autem ipsi eum non cognoverunt, fuit ex interiori eorum dispositione,
<lb/>quia eum resurrexisse non credebant; unde non ponebant se ad perquirendum
<lb/>iudicia propria, quibus possent ipsum cognoscere: sicut etiam accideret, si
<lb/>videremus aliquem quem mortuum crederemus, quamvis notus fuisset nobis; et
<lb/>maxime si videremus illum in alio habitu. Unde quam cito eis ostendit signum
<lb/>fractionis panis speciale sibi, cognoverunt eum propter specialem modum frangendi:
<lb/>quia, ut dicitur, sua fractio erat similis incisioni cultelli. Et hac infidelitate
<pb n="vol. 5, p. 1096"/>
<lb/>vel dubitatione tenebantur oculi eorum ne eum cognoscerent; et ista detentio
<lb/>dicitur aorasia, de qua dicitur in Glossa, Gen. 19, non quod esset
<lb/>aliquod impedimentum ex parte visus corporalis in discipulis sicut potuit esse
<lb/>in sodomitis. Vel potest dici quod quamvis visui repraesentaretur propria species,
<lb/>in qua soliti erant eum videre; tamen virtute divina impediebantur vires
<lb/>interiores, ne sequerentur iudicium de persona illa quae esset; et sic ea quae
<lb/>exterius agebantur, conformabantur his quae interius contingebant in ipsis, ut
<lb/>praesentem haberent, et non cognoscerent: quia amabant, sed dubitabant, ut
<lb/>dicit Gregorius.
<lb/><hi rend="bold">Solutio II</hi>
<lb/>Ad secundam quaestionem dicendum, quod propter vehementiam imaginationis
<lb/>contingit aliquando quod illud quod imaginatio apprehendit, videtur esse praesens
<lb/>in visu, non solum in dormiendo, sed etiam in vigilando. Similiter etiam
<lb/>contingit quod ex oppositione aliquorum corporum videtur aliqua effigies, ac si
<lb/>esset hominum, vel aliorum animalium. Iterum etiam apparitiones visibiles daemonum
<lb/>et etiam Angelorum consueverunt fieri per corpora aerea inspissata;
<lb/>unde statim cum volunt, dissolvuntur. Et ideo Dominus ad ostendendum veritatem
<lb/>resurrectionis, palpationem visui adiunxit, ut excluderetur visio per immutationem
<lb/>visus ab imaginatione, et visio umbrarum, et visio spirituum apparentium.
<lb/>AD OBIECTA
<lb/>Ad primum dicendum, quod omne corpus tangibile est per naturam corruptibile;
<lb/>unde secundum philosophos caelum est visibile, sed non tangibile. Sed quod
<lb/>est per naturam corruptibile, potest esse per gloriam incorruptibile. Unde
<lb/>quamvis corruptibile et incorruptibile sint contraria simpliciter propter quod
<lb/>dicit Gregorius, quod ostendit in se duo contraria; tamen
<lb/>corruptibile per naturam et incorruptibile per gratiam non sunt contraria.
<lb/>Unde sicut corpus gloriosum habet in potestate sua quod possit videri et non
<lb/>videri; ita habet in potestate quod possit palpari et non palpari, et utrumque
<lb/>sine miraculo: sed palpatur per naturam corporis; non palpabile autem est,
<lb/>inquantum corpus est instrumentum animae gloriosae.
<lb/>Ad secundum dicendum, quod palpatio non pertinet ad sensum tactus inquantum
<lb/>est discretivus calidi et frigidi, et huiusmodi contrariorum; sed inquantum
<lb/>est discretivus corporum solidorum quae habent potentiam naturalem resistendi
<lb/>dividenti; et haec quidem soliditas est in corporibus gloriosis, etsi non sint
<lb/>qualitates illae contrariae. Vel dicendum, quod qualitates illae sunt in corpore
<lb/>glorioso, et erunt in elementis quantum ad substantiam, sed non quantum ad
<lb/>actionem, qua unum agat in alterum: continebuntur enim per formam gloriae
<lb/>ne agant, sicut continentur per formam naturalem ne dissolvant coniunctum.
<lb/>Ad tertium dicendum, quod quamvis glorioso corpori nullum corpus non gloriosum
<lb/>possit resistere; tamen corpus gloriosum potest resistere cuilibet alteri
<lb/>corpori; et secundum hoc potest palpari quando vult.
<pb n="vol. 5, p. 1098"/>
<lb/>Ad quartum dicendum, quod quamvis spiritus possit corpus solidum accipere;
<lb/>non tamen potest assumere corpus solidum, in quo appareant omnes operationes
<lb/>vitae, sicut perfecte in Christi corpore apparebant: quia opus artis non
<lb/>potest esse simile operationi naturae. Unde quamvis statim non perciperetur
<lb/>deceptio, si Christus corpus solidum assumpsisset, tamen ex longa mora, qualem
<lb/>contraxit Christus cum discipulis, non potuisset latere: quia illa quae fiunt
<lb/>per artem Daemonis praeter viam naturae, non sunt diuturna.
<lb/>Ad quintum dicendum, quod per tactum cognoscimus calidum et frigidum,
<lb/>durum et molle, et huiusmodi qualitates, ex quibus naturaliter constituitur corpus;
<lb/>et ideo quamvis tactus sit minus spiritualis inter alios sensus, tamen per
<lb/>eum veritas naturae resurgentis certius probari potuit.
<lb/><hi rend="bold">Solutio III</hi>
<lb/>Ad tertiam quaestionem dicendum, quod cicatrices signa erant mortis Christi:
<lb/>unde secundum hoc accidens ostendebatur quod ille idem qui mortuus fuerat
<lb/>resurrexit.
<lb/>AD OBIECTA
<lb/>Ad primum ergo dicendum, quod secundum Augustinum, 22 de civ. Dei,
<lb/>huiusmodi cicatrices vulnerum remanent in victoribus, et in Christo remanserunt
<lb/>ad decorem quasi insignia victoriae suae, et non quod aliqua corruptio vel
<lb/>defectus ex istis cicatricibus in eis sit. Unde etsi aliquibus sanctis sunt amputata
<lb/>aliqua membra, non oportet quod sine illis resurgant, sed quod in loco incisionis
<lb/>aliquod vestigium ad decorem gloriae remaneat.
<lb/>Ad secundum dicendum, quod cicatrices istae, ut probabilius videtur, semper in
<lb/>corpore Christi remanebunt ad decorem. Quod autem dicuntur dispensative
<lb/>assumptae, hoc est, non quia ad tempus assumptae sunt, sed quia non est de
<lb/>necessitate materiae quod in Christo remaneant, sicut in nobis accidit, sed
<lb/>propter aliquem finem: in omnibus quidem victoribus propter decorem, in
<lb/>Christo autem propter hoc et propter alia quatuor. Primo ut veritatem resurrectionis
<lb/>astrueret; secundo ut eas Patris eius aspectui praesentaret, pro nobis
<lb/>implorans; tertio ut nobis suae misericordiae et caritatis monstraret indicia;
<lb/>quarto ut in iudicio per eas impiis ostenderet quam iuste damnentur.
<lb/>Ad tertium dicendum, quod Thomas ad solum aspectum vulnerum credidit;
<lb/>unde dictum est ei, Ioan. 20, 29: «Quia vidisti me, credidisti». Sed tamen tetigit
<lb/>eum, ut a nobis omnem dubitationem excluderet: quia testis erat futurae resurrectionis;
<lb/>unde Leo Papa dicit: «Suffecerat ad fidem propriam quod viderat;
<lb/>sed nobis operatus est, ut tangeret quod videbat». Gloriosa autem Magdalena
<lb/>non eligebatur ut testis resurrectionis in populis: quia non decet mulierem
<lb/>docere in Ecclesia, 1 Corinth. 14, et ideo non est permissa tangere.
<pb n="vol. 5, p. 1100"/>
<lb/><hi rend="bold">Solutio IV</hi>
<lb/>Ad quartam quaestionem dicendum, quod per comestionem ostendit veram remansisse
<lb/>naturam humanam ex illis vitae operibus quae infima sunt, ut prius dictum est.
<lb/>AD OBIECTA
<lb/>Ad primum igitur dicendum, quod magis difficile erat ad credendum veritas
<lb/>resurrectionis quam gloria resurgentis resurrectione supposita; et ideo maxime
<lb/>facta sunt argumenta ad probandum veritatem naturae humanae quae manet in
<lb/>statu gloriae quantum ad omnes potentias et membra, ut sit natura integra,
<lb/>quamvis non remaneant omnes usus potentiarum et membrorum, quia non inest
<lb/>necessitas. Et ideo ista comestio non fuit necessitatis, sicut est in animali vita,
<lb/>sed magis fuit potestatis, idest naturalis potentiae ostensiva.
<lb/>Ad secundum dicendum quod fuit ibi comestio quantum ad divisionem cibi, et
<lb/>quantum ad traiectionem in ventrem, non autem quantum ad conversionem in
<lb/>humores. Cibus autem ille, ut dicit Augustinus, in spiritualem
<lb/>naturam conversus est, idest in vaporem resolutus, sicut aqua per radium solis.
<lb/>Ad tertium dicendum, quod in Angelis non est comestio ad ostendendum potentiam
<lb/>naturalem nutritivam, quia eam non habent, sicut Christus eam habuit; et ideo non
<lb/>est simile. Et quamvis unum istorum argumentorum ex se non sufficeret, tamen
<lb/>omnia simul certitudinem faciebant; et ideo etiam argumenta multiplicata sunt.
<lb/><hi rend="bold">EXPOSITIO TEXTUS</hi>
<lb/>«Nemo tollit eam a me». Contra. Ergo Christus non fuit per violentiam crucifigentium
<lb/>occisus. Dicendum, quod illi quantum in eis erat, violentiam intulerunt;
<lb/>quamvis Christo violentia inferri non potuit ex parte personae, sed solum
<lb/>ex parte corporis humani.
<lb/>Item, «homo in illo mutatus est, ut melior fieret quam erat». Contra. Naturae
<lb/>manserunt utrinque in unitate. Dicendum, quod humana natura in Christo per
<lb/>hoc quod est assumpta in unitatem divinae personae, non est mutata a sua
<lb/>naturali conditione; sed accepit ampliorem perfectionem, secundum quam facta
<lb/>est melior.
<pb n="vol. 5, p. 1110"/>
<lb/><hi rend="bold">IN TERTIUM SENTENTIARUM, DISTINCTIO 22</hi>
<lb/><hi rend="bold">DIVISIO TEXTUS</hi>
<lb/>Postquam determinavit Magister de his quae pertinent ad mortem Christi, scilicet
<lb/>secundum quam rationem dicatur mortuus, hic determinat ea quae consequuntur
<lb/>ad mortem Christi. Dividitur autem in duas partes: in prima determinat
<lb/>de morte Christi per comparationem ad eius humanitatem absolute; secundo per
<lb/>comparationem ad locum; ibi: «Hic quaeritur si Christus in morte alicubi erat
<lb/>homo». Circa primum tria facit: primo movet quaestionem, utrum Christus in
<lb/>triduo fuerit homo; secundo ponit aliorum opinionem, ibi: «Quod non videtur
<lb/>quibusdam»; tertio ponit opinionem suam, ibi: «Quibus respondemus».
<lb/>«Hic quaeritur, si Christus in morte alicubi erat homo». Hic inquirit de morte
<lb/>per comparationem ad locum in quo erat; et duo facit: primo ostendit quod erat
<lb/>secundum humanitatem in sepulcro et in inferno, et secundum Divinitatem ubique.
<lb/>Secundo inquirit, utrum de illo homine possit praedicari esse ubique, ibi:
<lb/>«Solet etiam quaeri, si congruenter dici possit Filius hominis... ubique esse».
<lb/>Circa primum duo facit: primo ostendit quod Christus erat in diversis locis
<lb/>secundum diversa; secundo inquirit, utrum fuerit in illis locis totus, ibi: «Et utique
<lb/>totus eodem tempore erat in inferno, in caelo totus, ubique totus».
<pb n="vol. 5, p. 1112"/>
<lb/><hi rend="bold">QUAESTIO 1</hi>
<lb/>Hic est triplex quaestio. Prima de morte Christi per comparationem ad eius
<lb/>humanitatem. Secunda de descensu ad inferos. Tertia de ascensione eius in caelum.
<lb/>Circa primum quaeruntur duo: 1. Utrum Christus in illo triduo mortis fuerit
<lb/>homo; 2. Utrum fuerit ubique homo tunc, vel etiam ante, vel nunc.
<lb/>ARTICULUS 1
<lb/><hi rend="bold">Utrum Christus in triduo quo iacuit in sepulcro,</hi>
<lb/><hi rend="bold">potuerit dici homo</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod Christus in illo triduo fuerit homo. Rationale enim est differentia
<lb/>completiva hominis. Sed Christus poterat dici rationalis in illo triduo propter
<lb/>animam rationalem sibi unitam. Ergo poterat dici homo.
<lb/>2. Praeterea, omnis persona subsistens in natura humana potest dici homo. Sed
<lb/>persona Filii Dei subsistebat in natura humana, quia habebat omnes partes
<lb/>humanae naturae sibi unitas. Ergo poterat dici homo.
<lb/>3. Praeterea, ad hoc quod aliquis dicatur homo oportet quod anima et corpus
<lb/>sint sibi unita. Sed in illo triduo anima et corpus erant unita in unam hypostasim
<lb/>Filii Dei. Ergo poterat dici homo.
<lb/>4. Praeterea, omnis sacerdos est homo. Christus in illo triduo fuit sacerdos:
<lb/>quia dictum est ei, Psalm. 109, 4: «Tu es sacerdos in aeternum». Ergo Christus
<lb/>in illo triduo erat homo.
<lb/>5. Praeterea, cum omnia esse desiderent, ut Philosophus dicit in 2 de
<lb/>Generatione, nullus desiderat non esse, sed semper verius esse. Sed
<lb/>sancti desiderant mori, ut patet philipp. 1, 23: «Cupio dissolvi, et esse cum
<lb/>Christo». Ergo per mortem non desinunt esse id quod fuerant, sed verius esse
<lb/>incipiunt; et ita post mortem possunt dici homines.
<lb/>6. Praeterea, Petrus est nomen cuiusdam singularis in natura humana. Sed post
<lb/>mortem Petri invocamus eum dicentes: «Sancte Petre, ora pro nobis». Ergo
<lb/>post mortem potest dici homo; et sic videtur quod eadem ratione Christus.
<lb/>7. Praeterea, Philosophus dicit in 9 Ethic., quod homo est intellectus suus.
<lb/>Sed intellectus hominis manet post mortem. Ergo potest post mortem dici homo.
<lb/>SED CONTRA, pars non praedicatur de toto, nec e contra. Sed post mortem
<lb/>Christi manserunt tantum partes humanae naturae. Ergo ratione illarum partium
<lb/>Christus non poterat dici homo.
<pb n="vol. 5, p. 1114"/>
<lb/>Praeterea, homo est nomen speciei. Sed species et genera sumuntur a forma
<lb/>totius; forma autem totius resultat ex compositione partium. Cum ergo anima et
<lb/>corpus non fuerint in illo triduo ad invicem composita, Christus non poterat
<lb/>dici homo.
<lb/>Praeterea, vivum est superius ad hominem, ut dicitur in lib. de Causis,
<lb/>mortuum autem opponitur vivo. Sed Christus erat mortuus. Ergo non erat homo.
<lb/><hi rend="bold">Solutio</hi>
<lb/>Respondeo dicendum, quod opinio fuit Magistri, et etiam Hugonis de Sancto
<lb/>Victore, quod Christus in illo triduo fuit homo; sed ad hoc
<lb/>movebantur diversis viis. Hugo enim dicebat, quod tota personalitas hominis
<lb/>est in anima, et in ipsa erat homo proprie loquendo: et ideo anima post mortem
<lb/>potest dici homo non solum in Christo, sed etiam in aliis hominibus. Haec
<lb/>autem positio non potest esse vera: quia postquam aliquid est completum in
<lb/>specie sua et personalitate, non potest ei advenire aliquid, ut componat cum eo
<lb/>naturam aliquam; sed vel adiungitur ei in persona, et non in natura, quod est
<lb/>singulare in Christo; vel adiungitur ei accidentaliter. Unde ex hac positione
<lb/>sequitur quod vel ex anima et corpore non efficiatur una natura; et sic anima
<lb/>non erit forma corporis, nec vivificabit corpus formaliter: vel iterum quod
<lb/>anima adiungatur corpori accidentaliter, ut nauta navi, vel homo vestimento,
<lb/>sicut dicebant antiqui philosophi; quorum Plato, ut Gregorius Nyssenus
<lb/>narrat, dicebat, quod homo non est aliquid compositum ex
<lb/>anima et corpore; sed est anima utens corpore.
<lb/>Et quia haec inconvenientia sunt; ideo Magister non voluit quod alii post mortem
<lb/>essent homines, sed solum hoc voluit de Christo: quia etiam post mortem
<lb/>anima et corpus aliquo modo manent unita in Christo, inquantum utrumque
<lb/>manet unitum verbo. Sed haec etiam positio non potest stare, si proprie accipiatur
<lb/>hoc nomen «homo», propter duas rationes. Primo, quia ad hoc quod sit
<lb/>homo, oportet quod sint anima et corpus coniuncta ad constituendum naturam
<lb/>unam; quod fit per hoc quod informatur anima; quod in illo triduo non fuit.
<lb/>Secundo, quia recedente anima, illa caro non dicebatur nisi aequivoce caro;
<lb/>unde nec illud corpus erat humanum corpus, nisi aequivoce. Et ideo omnes
<lb/>moderni tenent, quod Christus in triduo non fuerit homo.
<lb/>Sciendum tamen, quod Magister non voluit quod Christus in triduo illo diceretur
<lb/>homo, nisi aequivoce; unde dicit, quod non secundum eamdem rationem
<lb/>dicebatur homo post mortem, sicut ante, vel sicut alii homines: et secundum
<lb/>hoc ex opinione Magistri non sequitur aliquod inconveniens secundum rem:
<lb/>quia secundum Philosophum, 4 Metaph., non est inconveniens ut quod
<lb/>nos dicimus hominem alii dicant non hominem quantum ad convenientiam
<lb/>nominis; sed solum est improprietas in modo loquendi: quia non est in usu
<lb/>huius nominis «homo» quod significet corpus et animam divisam.
<pb n="vol. 5, p. 1116"/>
<lb/>AD OBIECTA
<lb/>Ad primum ergo dicendum, quod rationale secundum quod est differentia, est
<lb/>ipsius compositi, ut dicit Avicenna, quamvis sumatur ab anima: et ideo post
<lb/>mortem sicut non erat homo, ita non erat rationale, secundum quod rationale
<lb/>nominat differentiam hominis, sed solum secundum quod nominat potentiam
<lb/>animae.
<lb/>Ad secundum dicendum, quod non subsistebat in natura humana, quia non
<lb/>erant omnes partes humanae naturae: non enim erat caro et os, nisi aequivoce,
<lb/>ut dictum est: et iterum non erat unio animae ad corpus.
<lb/>Ad tertium dicendum, quod ad hoc quod sit homo, non solum oportet quod
<lb/>anima et corpus uniantur in persona, sed etiam ad constitutionem unius naturae.
<lb/>Ad quartum dicendum, quod Christus dicitur sacerdos in aeternum, quia eius
<lb/>sacerdotio aliud sacerdotium non succedit. Vel aliter dicendum, quod Christus,
<lb/>ut dicitur Hebr. 9, erat assistens Pontifex futurorum bonorum spiritualium; et
<lb/>ideo illud sacerdotium est etiam animae Christi separatae a corpore.
<lb/>Ad quintum dicendum, quod Paulus desiderabat verius esse quantum ad animam,
<lb/>quod erat nobilius, quam esse in mortali corpore.
<lb/>Ad sextum dicendum, quod illae locutiones sunt synecdochicae, quia ponitur
<lb/>totum pro parte.
<lb/>Ad septimum dicendum, quod Philosophus loquitur figurative, et non proprie:
<lb/>unde ipse dicit, quod ita homo dicitur intellectus sicut civitas rex, quia totum
<lb/>quod est in civitate, dependet ex voluntate regis.
<lb/>ARTICULUS 2
<lb/><hi rend="bold">Utrum Christus ubique fuerit homo</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod Christus ubique fuerit homo. Secundum Damascenum enim,
<lb/>naturae communicant sibi sua idiomata. Sed Christus ubique est Deus. Ergo
<lb/>ubique est homo.
<lb/>2. Praeterea, quaecumque sunt unum supposito, ubicumque est unum, est aliud.
<lb/>Sed homo et Filius Dei sunt idem supposito. Ergo cum Filius Dei sit ubique,
<lb/>ubique etiam erit homo.
<lb/>3. Praeterea, sicut Petrus vere est homo, ita et Christus. Sed ubicumque est
<lb/>Petrus, ibi est homo. Ergo ubicumque est Christus, ibi est homo. Sed Christus
<lb/>est ubique. Ergo ubique est homo.
<lb/>4. Praeterea, omne quod est, aut est homo, aut non homo. Si ergo Christus non
<lb/>est ubique homo, erit alicubi non homo: quod est falsum.
<pb n="vol. 5, p. 1118"/>
<lb/>5. Praeterea, esse ubique, non magis est remotum a creaturis quam aeternitas.
<lb/>Sed dicimus, quod iste homo fuit ab aeterno. Ergo similiter dicere possumus,
<lb/>quod est ubique homo.
<lb/>6. Praeterea, totalitas rei dicitur respectu illorum ex quibus res componitur. Sed
<lb/>totus Christus dicitur esse ubique, ut dicitur in littera; et ut Damascenus dicit.
<lb/>Cum igitur «totus» ad personam pertineat, et persona sit composita ex Divinitate
<lb/>et humanitate, videtur quod humanitas Christi sit ubique, et sic ubique est homo.
<lb/>SED CONTRA, humanitas Christi non consistit nisi in anima et carne. Sed neque
<lb/>corpus Christi neque anima sunt ubique. Ergo ipse secundum humanitatem non
<lb/>est ubique.
<lb/>Praeterea omne quod movetur de loco ad locum, habet locum determinatum, et
<lb/>non est ubique. Sed Christus, secundum quod homo, movebatur de loco ad
<lb/>locum. Ergo non erat ubique.
<lb/>Praeterea, esse ubique solius est Dei. Sed nullum tale convenit Christo secundum
<lb/>quod homo. Ergo non est ubique secundum quod homo.
<lb/><hi rend="bold">Solutio</hi>
<lb/>Respondeo dicendum, quod humana natura Christi non est ubique, neque quando
<lb/>anima et corpus fuerunt divisa, neque quando sunt coniuncta; sed persona
<lb/>illa ratione sui et ratione divinae naturae est ubique. Ad veritatem autem locutionis,
<lb/>ut supra dictum est, non exigitur quod praedicatum secundum se totum
<lb/>conveniat subiecto; sufficit autem quod conveniat ei ratione suppositi. Et ideo,
<lb/>quia homo signat suppositum humanae naturae, et ipsam naturam humanam,
<lb/>inde est quod haec est falsa: «Christus est homo ubique»; quia non convenit
<lb/>sibi ubique habere humanitatem.
<lb/>Adverbium autem «ubique» determinat esse hominem in praedicato positum ad
<lb/>id totum quod in homine importatur, et magis etiam quantum ad naturam,
<lb/>secundum quod termini in praedicato positi tenentur formaliter. Sed haec est
<lb/>vera: «Iste homo est ubique»: quia esse ubique convenit personae. Haec autem,
<lb/>«Christus secundum quod homo, est ubique», potest esse vera et falsa: secundum
<lb/>quod enim potest importare conditionem naturae, sic est falsa; sed unitatem
<lb/>suppositi, et sic est vera.
<lb/>AD OBIECTA
<lb/>Ad primum ergo dicendum, quod communicatio idiomatum fit secundum quod
<lb/>naturae uniuntur in persona, vel in supposito; et ideo oportet quod ista communicatio
<lb/>attendatur secundum quod nomen significans utramque naturam, in
<lb/>subiecto ponitur, et non secundum quod ponitur in praedicato; non enim sequitur:
<lb/>«Factus est homo; ergo est factus Deus»; et similiter non sequitur: «Est
<lb/>ubique Deus; ergo est ubique homo».
<pb n="vol. 5, p. 1120"/>
<lb/>Ad secundum dicendum, quod ubicumque est Deus, hic homo est in illo loco;
<lb/>non est tamen ibi humana natura; et ideo non oportet quod ibi sit homo.
<lb/>Ad tertium dicendum, quod Petrus non habet nisi humanam naturam: et ideo
<lb/>ubicumque ipse est, oportet quod sit illa natura. Sed Christus habet plures
<lb/>naturas: et ideo non oportet quod ubicumque est, ibi habeat utramque naturam;
<lb/>sicut non oportet quod ubicumque est totum, ibi sint omnes partes eius;
<lb/>sed in uno loco secundum manum, et in alio secundum pedem.
<lb/>Ad quartum dicendum, quod cum dicitur, «Filius Dei non est ubique homo»,
<lb/>locutio non verificatur secundum quod negatio absolute fertur ad hominem, sed
<lb/>secundum quod fertur ad hominem cum hoc quod est esse ubique; sed quando
<lb/>additur sibi per compositionem, negatio non fertur extra terminum illum; et
<lb/>ideo removet humanitatem absolute, et non respectu eius quod dicitur ubique
<lb/>vel alicubi; et propter hoc haec est falsa: «Christus alicubi est non homo»; sed
<lb/>haec est vera: «Non est ubique homo».
<lb/>Ad quintum dicendum, quod similiter est de hoc sicut de aeterno: haec enim est
<lb/>vera, «Iste homo fuit ab aeterno»; sed haec est falsa: «Christus fuit ab aeterno
<lb/>homo», sicut et de «ubique» dictum est.
<lb/>Ad sextum dicendum, quod persona non proprie dicitur composita ex naturis, ut
<lb/>supra dictum est; unde «totus» non fertur ad personam, secundum quod totum
<lb/>dicitur quod habet partes, sed secundum quod totum dicitur perfectum, cui nihil
<lb/>deest: et secundum hoc dicitur totus ubique, quia nihil deest sibi de sua personalitate,
<lb/>secundum quod est ubique: «totus» enim cum sit masculini generis, ad
<lb/>personam pertinet. Deest ei autem aliquid de his quae ad humanam naturam
<lb/>pertinent secundum quod est ubique: quia secundum humanam naturam non est
<lb/>ubique; et ideo dicitur quod non est totum ubique: quia totum cum sit neutrius
<lb/>generis, ad naturam pertinet.
<pb n="vol. 5, p. 1122"/>
<lb/><hi rend="bold">QUAESTIO 2</hi>
<lb/>Deinde quaeritur de descensu Christi ad inferos; et circa hoc quaeruntur duo:
<lb/>1. De descensu Christi ad inferos; 2. De effectu quem ibi fecit.
<lb/>ARTICULUS 1
<lb/><hi rend="bold">Utrum Christus ad inferos descenderit</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod Christus ad infernum non debuit descendere. Sicut enim dicit
<lb/>Augustinus ad Dardanum, nomen inferni in Scriptura semper in
<lb/>malo accipitur. Sed id quod semper in malo accipitur, Christo non competit.
<lb/>Ergo nec descendere ad infernum.
<lb/>2. Praeterea, Christus non descendit in mundum, nisi ut mundum liberaret. Sed
<lb/>per passionem non solum liberavit eos qui in mundo erant, sed etiam eos qui in
<lb/>inferno detinebantur, soluto pretio pro peccato, pro quo detinebantur. Ergo
<lb/>videtur quod ad infernum descendere non debuit.
<lb/>3. Praeterea, descendere ad infernum importat poenam damnationis pro peccato.
<lb/>Sed in Christo nullum peccatum fuit. Ergo nec aliqua damnatio sibi competit.
<lb/>Ergo ad infernum descendere non debuit.
<lb/>SED CONTRA est quod dicitur in symbolo: «Descendit ad inferos».
<lb/>Praeterea, Act. 2, 24: «Quem Deus suscitavit solutis doloribus inferni». Ergo
<lb/>videtur quod in inferno fuerit.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod descenderit usque ad infernum damnatorum. Ipse
<lb/>enim sua morte humanum genus non solum liberavit a peccato originali, sed
<lb/>etiam ab actuali. Sed infernus damnatorum est locus poenalis respondens peccato
<lb/>actuali, sicut limbus patrum locus debitus pro peccato originali. Ergo
<lb/>videtur quod etiam in illum infernum descendere debuerit, sicut in limbum
<lb/>descendit.
<lb/>2. Praeterea, Christi ascensio respondet suo descensui, quia qui ascendit ipse
<lb/>est et qui descendit, Eph. 4. Sed ipse ascendit super omnes caelos. Ergo debuit
<lb/>etiam usque ad inferiorem infernum descendere.
<lb/>3. Praeterea, Eccli. 24, 45, dicitur: «Penetrabo omnes inferiores partes terrae
<lb/>et inspiciam omnes dormientes». Sed inferiores partes terrae sunt infernus
<lb/>damnatorum, in quo aliqui de dormientibus, idest mortuis, sunt. Ergo videtur
<lb/>quod ipse in illum infernum descenderit.
<pb n="vol. 5, p. 1124"/>
<lb/>SED CONTRA, Luc. 16, 26, dicitur: «Inter nos et vos chaos magnum firmatum est,
<lb/>ut illi qui volunt illuc ex nobis transire, non possint». Sed illud chaos magis
<lb/>erat firmatum inter Christum, qui iam erat comprehensor, et damnatos, quam
<lb/>inter sanctos qui erant in limbo expectantes beatitudinem, et illos qui erant in
<lb/>inferno. Ergo Christus ad illos non descendit.
<lb/>Praeterea, sicut caelum empyreum est locus aeternae gloriae, ita infernus est
<lb/>locus aeternae miseriae. Sed nullus damnatus potest esse in caelo empyreo.
<lb/>Ergo nulli beato competit esse in inferno; et sic nec Christo.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod in limbo ullam moram non traxerit. Ad
<lb/>hoc enim descendit in infernum, ut sanctos, qui ibi detinebantur, liberaret. Sed
<lb/>statim illuc descendens sanctos liberavit. Ergo videtur quod moram illic trahere
<lb/>non debuit.
<lb/>2. Praeterea, sicut per peccatum aliquis a caelo excluditur, ita per emundationem
<lb/>a peccato aliquis ab inferno liberatur. Sed diabolus, statim ut peccavit, de
<lb/>caelo cecidit. Ergo videtur quod sancti statim ut mundati fuerunt a peccato, de
<lb/>inferno educti sint, et ita etiam Christus statim exivit.
<lb/>3. Praeterea, anima Christi non potuit esse simul in diversis locis. Sed Christus in
<lb/>die mortis suae fuit in paradiso: quia pendens in cruce latroni dixit:
<lb/>«Hodie mecum eris in paradiso». Ergo videtur quod illa eadem die de inferno
<lb/>exierit.
<lb/>SED CONTRA, Act. 2, 24: «Quem Deus suscitavit solutis doloribus inferni». Ergo
<lb/>videtur quod in inferno fuerit usque ad horam resurrectionis suae.
<lb/>Praeterea, locus animae separatae est infernus vel caelum. Sed anima Christi
<lb/>ante diem ascensionis, in caelum non ascendit, et ita ante resurrectionem in
<lb/>caelo non fuit. Ergo mansit in inferno usque ad diem resurrectionis.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod Christus, ut nos ab omnibus
<lb/>defectibus liberaret, in se nostros defectus qui universaliter omnium erant,
<lb/>et in defectum gratiae non vergebant, accipere voluit. Hoc autem erat omnibus
<lb/>hominibus commune ante passionem Christi quod pro debito originalis peccati
<lb/>ad infernum descendebant. Sed in nomine inferni duo importantur, scilicet
<lb/>locus, et poena vel damni, vel sensus, scilicet afflictiva. Poena autem damni,
<lb/>scilicet carentia divinae visionis, vergebat in defectum gratiae, quia scilicet non
<lb/>poterat in eis esse gratia consummata, scilicet gloria. Similiter etiam poena
<lb/>sensus post hanc vitam non est satisfactoria, quia illi non sunt in statu merendi;
<pb n="vol. 5, p. 1126"/>
<lb/>sed est vel purgativa vel damnativa. Purgatio autem debetur alicui impuritati et
<lb/>damnatio debetur peccato mortali; unde etiam poena sensus post hanc vitam in
<lb/>defectum gratiae vergit. Et ideo Christo fuit competens in infernum descendere,
<lb/>secundum quod infernus importat locum, non autem secundum quod importat
<lb/>poenam.
<lb/>AD OBIECTA
<lb/>Ad primum ergo dicendum, quod nomen inferni secundum quod importat
<lb/>locum, non sonat in malum tantum, et sic potest competere Christo: secundum
<lb/>autem quod importat poenam damni vel sensus, sic Christo competere non
<lb/>potest, quia sic sonat etiam in malum culpae. Vel dicendum, quod descendere
<lb/>ad infernum, quasi sub potestate infernalium deduci, in malum sonat; sed
<lb/>descendere in infernum ad expoliandum ipsum per modum domini, sonat in
<lb/>maximam dignitatem; et sic Christo competit.
<lb/>Ad secundum dicendum, quod per passionem eius solutum erat pretium, unde
<lb/>amotum erat impedimentum quo sancti prohibebantur a visione Dei, et ideo
<lb/>statim Deum viderunt; sed tamen oportuit quod in infernum localiter descenderet
<lb/>quantum ad liberationem eorum a loco poenali, et iterum ut in se omnes
<lb/>defectus acciperet.
<lb/>Ad tertium dicendum, quod secundum quod nomen inferni importat poenam
<lb/>sensus vel damni, sic Christus non dicitur in infernum descendisse; sed secundum
<lb/>quod tantum locum nominat.
<lb/><hi rend="bold">Solutio II</hi>
<lb/>Ad secundam quaestionem dicendum, quod quadruplex est infernus. Unus est
<lb/>infernus damnatorum, in quo sunt tenebrae et quantum ad carentiam divinae
<lb/>visionis, et quantum ad carentiam gratiae, et est ibi poena sensibilis; et hic
<lb/>infernus est locus damnatorum. Alius est infernus supra istum, in quo sunt tenebrae
<lb/>et propter carentiam divinae visionis, et propter carentiam gratiae, sed
<lb/>non est ibi poena sensibilis; et dicitur limbus puerorum. Alius supra hunc est,
<lb/>in quo sunt tenebrae quantum ad carentiam divinae visionis, sed non quantum
<lb/>ad carentiam gratiae, sed est ibi poena sensus; et dicitur purgatorium. Alius
<lb/>magis supra est, in quo est tenebra quantum ad carentiam divinae visionis, sed
<lb/>non quantum ad carentiam gratiae, neque est ibi poena sensibilis; et hic est
<lb/>infernus sanctorum patrum; et in hunc tantum Christus descendit quantum ad
<lb/>locum, sed non quantum ad tenebrarum experientiam.
<lb/>AD OBIECTA
<lb/>Ad primum ergo dicendum, quod Christus liberavit sua passione a peccato
<lb/>mortali eos qui in via sunt, ut vel non committant, vel a commisso absolvantur,
<lb/>si velint; non autem eos qui iam cum mortali peccato decesserunt, quibus debetur
<lb/>ille infernus damnatorum.
<pb n="vol. 5, p. 1128"/>
<lb/>Ad secundum dicendum, quod ascensio congruit Christo ratione sui: et ideo
<lb/>quia ipse est altissimus, super omnes caelos ascendere debuit: sed descendere
<lb/>non competit sibi nisi pro nobis; ideo tantum descendit quantum expediebat
<lb/>nostrae liberationi, et non sub omnibus simpliciter.
<lb/>Ad tertium dicendum, quod inferiores partes terrae dicuntur etiam illa loca in
<lb/>quibus sancti patres erant; et qui ibi continebantur, dormientes dicebantur,
<lb/>propter spem gloriosae resurrectionis; non autem illi qui damnati erant in
<lb/>inferno.
<lb/><hi rend="bold">Solutio III</hi>
<lb/>Ad tertiam quaestionem dicendum; quod cum anima et corpus sint proportionabilia,
<lb/>tantum debuit anima stare in inferno quantum corpus in sepulcro, ut per
<lb/>utrumque fratribus suis similaretur, et ut in resurrectione novam vitam inchoaret
<lb/>et quantum ad animarum liberationem, et quantum ad corporum resurrectionem,
<lb/>in suo corpore inchoatam.
<lb/>AD OBIECTA
<lb/>Ad primum ergo dicendum, quod liberare Christus nos voluit, defectus nostros
<lb/>in se portando; et ideo quamdiu mortuus fuit, voluit secundum animam in inferno
<lb/>esse, sicut secundum corpus in sepulcro.
<lb/>Ad secundum dicendum, quod dispensative factum est ut Christus tamdiu mortuus
<lb/>esset, ut veritas mortis ostenderetur; et tamdiu debuit anima eius esse in
<lb/>inferno, et corpus in sepulcro, quamdiu mortuus fuit, sicut et de aliis ante eius
<lb/>resurrectionem fuit.
<lb/>Ad tertium dicendum, quod paradisus est triplex. Unus paradisus terrestris, in
<lb/>quo Adam positus est; alius corporalis caelestis, scilicet caelum empyreum;
<lb/>alius spiritualis, scilicet gloria de visione Dei; et de isto paradiso intelligitur
<lb/>quod Dominus latroni dixit: quia statim peracta passione et ipse latro et omnes
<lb/>qui in limbo patrum erant Deum per essentiam viderunt.
<lb/>ARTICULUS 2
<lb/><hi rend="bold">Utrum Christus limbum patrum illuminaverit</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod Christus limbum patrum non illuminaverit. De ratione enim
<lb/>inferni videtur esse tenebra, sicut de ratione paradisi lux. Ergo inferno non
<lb/>competit illuminari.
<lb/>2. Praeterea, si locus aliquis illuminatur, omnes qui sunt in loco illo lumen percipiunt.
<lb/>Sed aliqui erant in inferno qui non debebant percipere lumen Christi,
<lb/>sicut daemones. Igitur videtur quod illum locum non illuminaverit.
<pb n="vol. 5, p. 1130"/>
<lb/>3. Praeterea, in Psalm. 106, 14, dicitur: «Eduxit eos de tenebris et umbra mortis».
<lb/>Sed si Christus locum illum illuminasset, tenebrae ibi non fuissent. Ergo
<lb/>Christus locum illum non illuminavit.
<lb/>SED CONTRA, Damascenus dicit: «Descendit ad infernum
<lb/>anima deificata, ut quemadmodum his qui in terra sunt, ortus est sol iustitiae,
<lb/>ita et his qui in inferno et tenebris et umbra mortis sedent, superlucescat».
<lb/>Praeterea, Ambrosius dicit: «In inferno lumen vitae fundebat
<lb/>aeternae».
<lb/><hi rend="bold">Quaestiuncula II</hi>
<lb/>1. Ulterius. VIDETUR quod Christus animas extraxerit etiam de inferno damnatorum.
<lb/>Ipse enim dixit: «Eruisti animam meam ex inferno inferiori»,
<lb/>et Iob 17, 16: «in profundissimum infernum descendent ossa mea». Sed
<lb/>profundissimum inferni in quod descendit Iob, et de quo fuit eductus, constat
<lb/>quod fuit infernus inferior: et infernus inferior est infernus damnatorum. Ergo
<lb/>animas eduxit de inferno damnatorum.
<lb/>2. Praeterea, Zachar. 9, 11: «Tu quoque in sanguine testamenti tui emisisti
<lb/>vinctos tuos de lacu in quo non est aqua»; dicit Glossa: «Eos qui tenebantur
<lb/>vincti in carceribus, ubi nulla misericordia eos refrigerabat, quam dives ille
<lb/>petebat, tu liberasti». Sed tales erant damnati in inferno. Ergo ipsi fuerunt
<lb/>liberati.
<lb/>3. Praeterea, sapient. 7, 30, dicitur: «Sapientia vincit malitiam». Sed hoc non
<lb/>esset, si non omnes qui per malitiam in infernum descenderant, per sapientiam,
<lb/>quae Christus est, liberati sunt. Ergo omnes sunt liberati, etiam de inferno
<lb/>damnatorum.
<lb/>4. Praeterea, Isai. 24, 22: «Congregabuntur congregatione unius fascis in
<lb/>lacum, et claudentur in carcere, et post multos dies visitabuntur»; et loquitur
<lb/>ibi de damnatis, quod patet per hoc quod ipse praemisit de militia caeli. Ergo
<lb/>videtur quod etiam damnati per Christum visitati et liberati sunt.
<lb/>SED CONTRA, Isai. ult., 24: «Ignis eorum non extinguetur».
<lb/>Praeterea, in inferno nulla est redemptio. Ergo inde aliqui liberati non sunt.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod liberaverit illos qui erant in limbo puerorum. Quia
<lb/>ipsi non detinebantur nisi pro peccato originali sicut patres sancti. Sed illi sunt
<lb/>educti. Ergo et pueri.
<lb/>2. Praeterea, in eis non est peccatum nisi per alium. Ergo per alium liberari
<lb/>debuerunt.
<lb/>3. Praeterea, impotentia maximam meretur indulgentiam. Sed pueri non potuerunt
<lb/>peccatum originale vitare. Ergo ipsi maxime debuerunt consequi liberationem.
<pb n="vol. 5, p. 1132"/>
<lb/>SED CONTRA, nullus liberatur per Christum nisi membrum Christi. Sed pueri
<lb/>nunquam fuerunt membrum Christi neque per sacramentum fidei, neque per
<lb/>fidem. Ergo per Christum non sunt liberati.
<lb/>Praeterea, post hanc vitam non datur gratia alicui, nisi habenti. Sed pueri non
<lb/>habuerunt gratiam cum decesserunt. Ergo non potest eis dari post vitam; et ita
<lb/>non possunt educi ad gloriam.
<lb/><hi rend="bold">Quaestiuncula IV</hi>
<lb/>1. Ulterius. VIDETUR quod liberaverit illos qui erant in purgatorio. Quia maius
<lb/>erat impedimentum peccati originalis quam peccati venialis. Sed ab impedimento
<lb/>peccati originalis liberavit trahens de limbo. Ergo multo fortius ab impedimento
<lb/>peccati venialis; et ita videtur quod a purgatorio animas eduxerit.
<lb/>2. Praeterea, passio Christi non minorem habet efficaciam quam sacramentum
<lb/>passionis. Sed per sacramentum passionis Christi, scilicet per baptismum, aliquis
<lb/>liberatur ab omni poena quae debetur in purgatorio. Ergo videtur quod
<lb/>multo amplius per passionem Christi illi qui ibi erant, liberati sunt.
<lb/>3. Praeterea, Christus quod curavit in hac vita, totaliter curavit. Sed illos qui
<lb/>erant in purgatorio, curavit Christus a reatu originalis. Ergo similiter curavit a
<lb/>reatu peccati venialis; et ita videtur quod a purgatorio eos liberavit.
<lb/>SED CONTRA, passio Christi aequalem habet virtutem nunc quam tunc habuit.
<lb/>Sed nunc virtute passionis non liberantur omnes qui sunt in purgatorio. Ergo
<lb/>nec tunc.
<lb/>Praeterea, peccati quod quis per se commisit, per se debet purgationem pati.
<lb/>Sed poenam purgatorii sustinet homo pro peccatis quae ex seipso commisit.
<lb/>Ergo per poenam quam ipse sustinet, purgari debet, et non per poenam tantum
<lb/>Christi.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum, ad primam quaestionem, quod cum tenebrae exteriores
<lb/>inferni tenebris interioribus respondeant; ex quo Christus a patribus qui erant
<lb/>in limbo, omnes tenebras interiores expulerat per demonstrationem suae
<lb/>Deitatis, congruum etiam fuit per praesentiam suae humanitatis quantum ad
<lb/>animam etiam tenebras exteriores ab eis excludere, locum illuminando.
<lb/>AD OBIECTA
<lb/>Ad primum ergo dicendum, quod iam ille infernus evacuandus erat, quia post
<lb/>tempus illud nullus ad illum limbum descendit: et ideo decens fuit ut aliquid in
<lb/>eo fieret quod est contra rationem inferni.
<pb n="vol. 5, p. 1134"/>
<lb/>Ad secundum dicendum, quod sicut poena, quae est ignis inferni, inquantum
<lb/>agit ut instrumentum divinae iustitiae, non affligit nisi illos qui habent reatum
<lb/>poenae, etiam si aliquis alius ibi esset; ita lux illa ut instrumentum divinae
<lb/>misericordiae agens, illos tantum illuminabat exterius qui interius illuminati
<lb/>erant.
<lb/>Ad tertium dicendum, quod eduxit eos de tenebris dum eos illuminavit: et educens
<lb/>eos de loco illo dicitur de tenebris eduxisse, quas locus ille de sui natura
<lb/>prius habuerat.
<lb/><hi rend="bold">Solutio II</hi>
<lb/>Ad secundam quaestionem dicendum, quod poena non potest tolli manente
<lb/>culpa: illi autem qui sunt damnati in inferno, sunt obstinati in malitia, sicut
<lb/>daemones; et ideo de poena illi liberari non potuerunt: et hoc non fuit ex insufficientia
<lb/>liberantis, sed ex indispositione ipsorum.
<lb/>AD OBIECTA
<lb/>Ad primum ergo dicendum, quod limbus patrum dicitur infernus inferior, non
<lb/>simpliciter, sed respectu huius habitationis, de quo anima David, vel etiam
<lb/>Christi educta fuit. Similiter etiam ille locus potest dici profundissimum inferni
<lb/>comparative, ut profundum sit respectu caeli aer caliginosus, in quo sunt daemones,
<lb/>profundius locus habitationis nostrae, profundissimum autem limbus
<lb/>patrum, de quo Iob liberatus fuit.
<lb/>Ad secundum dicendum, quod Glossa illa est impropria: loquitur enim de inferno
<lb/>communiter, secundum quod comprehendit omnes praedictas distinctiones
<lb/>inferni; unde inferno aliquid attribuit ratione unius partis, aliquid ratione alterius.
<lb/>Quod autem dicitur: «Nulla eos misericordia refrigerabat», intelligitur
<lb/>quantum ad eos qui erant in alia parte inferni: vel dicitur de misericordia omnino
<lb/>absolvente, quam etiam dives magis desiderabat, quamvis aliam peteret.
<lb/>Ad tertium dicendum, quod quantum in se est, sapientia omnem malitiam vincit;
<lb/>sed quod in aliquibus non vincitur, est ex eorum indispositione.
<lb/>Ad quartum dicendum, quod loquitur de visitatione quae erit in generali resurrectione,
<lb/>quando educentur de inferno, iterum in perpetuum includendi.
<lb/><hi rend="bold">Solutio III</hi>
<lb/>Ad tertiam quaestionem dicendum, quod redemptio Christi non habuit locum
<lb/>nisi in illis qui fuerunt membra Christi: unde cum pueri qui erant in limbo, nunquam
<lb/>fuerint membra Christi neque per propriam fidem, neque per fidei sacramentum
<lb/>(quod nunc est baptismus, tunc autem erat circumcisio, vel sacrificium),
<lb/>constat quod ipsi liberati non fuerunt.
<pb n="vol. 5, p. 1136"/>
<lb/>AD OBIECTA
<lb/>Ad primum ergo dicendum, quod in patribus erat gratia, quae non erat in pueris,
<lb/>per quam patres erant membra Christi; et ideo effectum redemptionis perceperunt,
<lb/>quod non fuit de pueris.
<lb/>Ad secundum dicendum, quod puerorum peccatum, quamvis esset per alium
<lb/>expiabile, quantum ad genus peccati, non tamen habebant in se fidem et caritatem,
<lb/>per quam coniungerentur illi per quem potuissent liberari quantum ad
<lb/>genus peccati.
<lb/>Ad tertium dicendum, quod quamvis quantum ad genus peccati esset eorum peccatum
<lb/>propitiabile, tamen ex dispositione eorum, propitiationis participes esse
<lb/>non potuerunt; sicut etiam patet de veniali in illis qui mortaliter peccaverunt.
<lb/><hi rend="bold">Solutio IV</hi>
<lb/>Ad quartam quaestionem dicendum, quod quamvis hoc non inveniatur determinatum
<lb/>a sanctis, potest tamen dici, quod illi qui erant in purgatorio, non fuerunt
<lb/>liberati: quia cum poena purgatorii debeatur peccato actuali; oportet
<lb/>quod expietur per proprium actum, vel passionem illius qui peccavit, vel alterius
<lb/>specialis personae agentis pro ipso. In purgatorio autem non potest culpa
<lb/>expiari per aliquem actum meritorium, quia non sunt in statu merendi: unde
<lb/>oportet quod expietur eorum culpa per poenam, quam ipsi sustineant, nisi per
<lb/>suffragia eorum qui sunt in statu merendi, liberentur.
<lb/>Passio autem Christi immediate removet impedimentum ex peccato originali
<lb/>proveniens, quod ex altero contractum est; sed ad removendum poenam debitam
<lb/>actuali peccato, quod quisque ex seipso commisit, pertingit eius efficacia
<lb/>mediante aliquo sacramento circa personam exhibito, aut aliquo actu ipsius
<lb/>personae, vel alterius ad ipsam relato; et ideo non decebat ut per solam Christi
<lb/>passionem a purgatorio liberarentur. Nisi dicatur, quod in vita sua hoc meruerunt
<lb/>ut per passionem Christi liberarentur. Vel hoc ex speciali gratia fuit quod
<lb/>illi qui in purgatorio inventi fuerunt, absoluti sint per passionem Christi; quamvis
<lb/>nunc illi qui sunt in purgatorio, non consequantur effectum plenae liberationis
<lb/>ex sola passione Christi.
<lb/>AD OBIECTA
<lb/>Ad primum ergo dicendum, quod quamvis impedimentum peccati originalis sit
<lb/>gravius, tamen est solubile per alium totaliter, quod non est de impedimento
<lb/>venialis peccati ratione praedicta.
<lb/>Ad secundum dicendum, quod poena nunquam dimittitur virtute passionis
<lb/>Christi, nisi inquantum aliquis passioni conformatur: quod potest esse tripliciter.
<lb/>Uno modo sacramentaliter, sicut fit in baptismo; alio modo per meritum
<pb n="vol. 5, p. 1138"/>
<lb/>dilectionis, et fidei ex passione surgentis; tertio modo per poenae similitudinem.
<lb/>Primi autem duo modi non possunt esse in purgatorio, quia non sunt in
<lb/>statu recipiendi sacramentum, neque in statu merendi: unde oportet, si passio a
<lb/>veniali eos liberet, quod conformentur Christo passo per poenae passionem.
<lb/>Ad tertium dicendum, quod quidquid erat in eis curabile per alium, totum curavit;
<lb/>sed poena purgans non erat eis per alium totaliter remissibilis, ut dictum est.
<lb/>Ad ea quae obiiciuntur in oppositum, patet solutio ex dictis.
<pb n="vol. 5, p. 1140"/>
<lb/><hi rend="bold">QUAESTIO 3</hi>
<lb/>Deinde quaeritur de ascensione Christi; et circa hoc quaeruntur tria: 1. Utrum
<lb/>Christus ascenderit; 2. De modo ascensionis; 3. De termino ipsius.
<lb/>ARTICULUS 1
<lb/><hi rend="bold">Utrum Christus debuerit ascendere</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod Christus non ascenderit. Omnis enim motus, cum sit exitus de
<lb/>potentia ad actum, est actus imperfecti, et est propter indigentiam. Sed ascensio
<lb/>motus est. Cum igitur in Christo iam glorificato totaliter per resurrectionem
<lb/>non fuerit aliqua imperfectio, vel indigentia, videtur quod ipse non ascenderit.
<lb/>2. Praeterea, in Christo non est nisi duplex natura, scilicet divina, et humana.
<lb/>Sed secundum divinam naturam Christo non competit ascendere neque localiter,
<lb/>cum ipse, secundum quod Deus, sit ubique; neque secundum Divinitatem,
<lb/>cum Divinitas proficere non possit; neque iterum secundum humanam secundum
<lb/>locum; quia ipse de caelo non descendit, dicitur autem Ioan. 3, 13: «Nemo
<lb/>ascendit in caelum, nisi qui descendit de caelo»; neque iterum secundum dignitatem,
<lb/>quia gloria sua post resurrectionem gloriosam non crevit. Ergo videtur
<lb/>quod Christus nullo modo ascenderit.
<lb/>3. Praeterea, aliis sanctis competit ascendere ad caelum empyreum: quia per
<lb/>locum illum congruentem suae gloriae augetur suum gaudium. Sed gaudium
<lb/>animae Christi non potuit aliquo modo crescere, sicut nec gratia, vel gloria.
<lb/>Ergo videtur quod ipse non ascenderit.
<lb/>4. Praeterea, omne quod Christus in carne assumpta propter nos fecit, in
<lb/>nostram utilitatem cedere debuit. Sed per ascensionem nihil nobis accrevit:
<lb/>quia ante per passionem et descensum ad inferos omne impedimentum remotum
<lb/>fuit, et ianua per passionem aperta est, et similiter per baptismum, quando
<lb/>caeli aperti sunt. Ergo non fuit necessarium quod Christus ascenderet.
<lb/>5. Praeterea, omnis actio Christi ad nostram salutem ordinatur. Sed magis esset
<lb/>ad salutem nostram eius praesentia corporalis quam eius absentia. Ergo videtur
<lb/>quod a nobis per ascensionem discedere non debuit.
<lb/>SED CONTRA est quod in symbolo dicitur: «Ascendit ad caelos».
<lb/>Praeterea, corpori nobilissimo debetur locus nobilissimus. Sed caelum empyreum
<lb/>est locorum nobilissimus. Ergo corpus Christi, quod est nobilissimum, ad
<lb/>locum illum ascendere debuit.
<pb n="vol. 5, p. 1142"/>
<lb/>Praeterea, in Christo praemonstrata est gloria resurrectionis, quae membris
<lb/>eius promittitur. Sed promittitur etiam membris Christi locus caelestis, unde
<lb/>Lucifer cecidit. Ergo videtur quod ipse prius ascendere debuit «pandens iter
<lb/>ante eos», ut dicitur Michaeae 2, 13.
<lb/><hi rend="bold">Solutio</hi>
<lb/>Respondeo dicendum, quod ascendere in caelum fuit congruum et ipsi Christo, et
<lb/>nobis. Christo quidem, quoniam ei omne quod ad gloriam pertinet, debebatur;
<lb/>unde cum caelum empyreum sit locus congruus gloriae, et aliquod quasi praemium
<lb/>accidentale, Christo etiam debebatur ut ad locum illum ascenderet. Nobis
<lb/>autem congruum fuit quantum ad tria. Primo ut nos quasi in corporalem possessionem
<lb/>induceret caeli, quam nobis pretio sui sanguinis emerat. Secundo ut spem
<lb/>nostram ad caelum erigeret: quia dum humanam conditionem sideribus importavit,
<lb/>credentibus caelum posse patere monstravit, ut dicit Augustinus.
<lb/>Tertio ut iam Christum non secundum carnem
<lb/>cognoscentes, spiritualiter tantum ipsi coniungamur; et sic idonei efficiamur ad
<lb/>accipienda dona Spiritus Sancti, secundum quod dictum est, Eph. 4, 8: «Ascendit
<lb/>in altum, dedit dona hominibus».
<lb/>AD OBIECTA
<lb/>Ad primum ergo dicendum, quod motus localis, ut dicit Philosophus,
<lb/>non mutat aliquid de eo quod est intra rem, sed solum est secundum id
<lb/>quod est extra; unde motus localis non ponit exitum de potentia ad actum aliquem
<lb/>intraneum rei, sed ad actum extrinsecum; et propter hoc non ponitur per motum
<lb/>localem aliqua imperfectio per hoc quod desit aliquid eorum quae debent inesse;
<lb/>sed ponit imperfectionem secundum quid per hoc quod dum est in loco isto non
<lb/>est in alio. Similiter dicendum est, quod ascensio Christi non fuit propter aliquam
<lb/>indigentiam, qua indigeret ipse ex parte sua aliquid in seipso habere, sed propter
<lb/>nostram indigentiam, et ut esset in loco sibi convenienti, in quo nondum erat.
<lb/>Ad secundum dicendum, quod ascendere et descendere possunt dici proprie, et
<lb/>sic significant motum localem; unde non conveniunt Christo secundum divinam
<lb/>naturam, sed secundum humanam, secundum quam descendit ad inferos et
<lb/>ascendit localiter ad caelos. Dicitur etiam metaphorice descendisse secundum
<lb/>divinam naturam inquantum se exinanivit formam servi accipiens, Philip. 2, et
<lb/>inquantum per novum effectum fuit in terris, secundum quem ibi ante non fuerat:
<lb/>ascendisse autem quantum ad notitiam aliorum. Similiter quantum ad
<lb/>humanam naturam ascendit, secundum quod exaltatus est ad gloriam resurrectionis,
<lb/>et notitiam populorum; descendit autem secundum passionis ignominiam.
<lb/>Quod autem dicitur, «Nemo ascendit», nisi qui descendit, ad personam
<lb/>referendum est, cui secundum naturam unam convenit descendere de caelo, scilicet
<lb/>secundum divinam, inquantum sibi carnem in persona copulavit; et secundum
<lb/>aliam, scilicet humanam, ascendere.
<pb n="vol. 5, p. 1144"/>
<lb/>Ad tertium dicendum, quod Christo in ascensione non accrevit aliquod gaudium
<lb/>neque quantum ad intensionem, neque quantum ad numerum eorum de
<lb/>quibus gaudendum erat: quia perfectum gaudium de omnibus ab instanti suae
<lb/>conceptionis habuit: sed accrevit sibi novus modus gaudendi: quia de illo de
<lb/>quo prius gaudebat ut de futuro, tunc gaudebat ut de praesenti.
<lb/>Ad quartum dicendum, quod per passionem Christi omnia impedimenta fuerunt
<lb/>a nobis amota et omnia bona data quantum ad meritum, quia scilicet per passionem
<lb/>Christus nobis meruit praedicta; sed oportuit ut per effectum in illa
<lb/>bona per eum induceremur, quasi in corporalem possessionem eorum quae iam
<lb/>nobis emerat. Dona autem gloriae in tribus consistunt. Primo in visione divina,
<lb/>quae est beatitudo animae; et hoc per effectum contulit descendendo ad inferos.
<lb/>Secundum est gloria corporis; et hoc inchoavit in sua resurrectione. Tertium est
<lb/>locus congruus; et hoc praestitit in sua ascensione. In baptismo autem caeli
<lb/>aperti sunt in signum quod per baptismum, quem tunc inchoabat, in quo passio
<lb/>eius operatur, plenarie caeli aditus pateret nobis.
<lb/>Ad quintum dicendum, quod corporalis praesentia Christi in duobus poterat
<lb/>esse nociva. Primo quantum ad fidem: quia videntes eum in forma in qua erat
<lb/>minor Patre, non ita de facili crederent eum aequalem Patri, ut dicit Glossa
<lb/>super Ioannem. Secundo quantum ad dilectionem: quia eum non solum spiritualiter,
<lb/>sed etiam carnaliter diligeremus conversantes cum ipso corporaliter;
<lb/>et hoc est de imperfectione dilectionis.
<lb/>ARTICULUS 2
<lb/><hi rend="bold">Utrum motus ascensionis fuerit violentus</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod motus ascensionis fuerit violentus. Act. 1: «Elevatis manibus
<lb/>ferebatur in caelum». Sed latio, ut dicitur 7 Physic., est species motus
<lb/>violenti. Ergo ascensio sua fuit violentus motus.
<lb/>2. Praeterea, in corpore suo, cum esset solidum, dominabatur terra. Sed omne
<lb/>tale naturaliter movetur deorsum, et per violentiam sursum. Ergo illa ascensio
<lb/>erat violenta.
<lb/>3. Praeterea, omnis motus naturalis causatur ex motu caeli. Sed caelum non
<lb/>habebat aliquam causalitatem supra corpus Christi. Ergo motus ille non erat
<lb/>naturalis.
<lb/>4. Praeterea, omnis motus qui est in locum peregrinum mobili, est motus innaturalis.
<lb/>Sed ascensio Christi fuit huiusmodi: quia dicit Gregorius,
<lb/>super illud: «“Homo quidam peregre proficiscens”: Caro
<lb/>ad peregrinandum ducitur, dum per Redemptorem in caelo collocatur». Ergo
<lb/>illa ascensio fuit motus violentus.
<pb n="vol. 5, p. 1146"/>
<lb/>SED CONTRA, omnis motus violentus inducit lassitudinem. Sed ascensio Christi
<lb/>non fuit talis. Ergo non fuit motus violentus.
<lb/>Praeterea, nullus motus violentus est propria virtute mobilis. Sed Christus propria
<lb/>virtute ascendit, ut patet Isai. 63, 1: «Gradiens in multitudine fortitudinis
<lb/>suae». Ergo ascensio eius non fuit motus violentus.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod ascensionis motus fuerit subitus. Quia Augustinus
<lb/>dicit in quaestionibus de resurrectione, quod tales sunt motus
<lb/>corporum glorificatorum, sicut motus radii solis. Sed motus radii est in instanti.
<lb/>Ergo et motus corporis Christi gloriosi.
<lb/>2. Praeterea, corpus Christi gloriosum, omnino erat subiectum voluntati spiritus.
<lb/>Sed voluntas in instanti potest moveri de loco ad locum. Ergo et corpus
<lb/>Christi glorificatum.
<lb/>3. Praeterea, potentia corporis Christi glorificati est improportionabilis potentiae
<lb/>alicuius corporis mobilis non glorificati. Sed secundum proportionem virtutis
<lb/>moventis est proportio temporis in quo fit motus: quia maior virtus in
<lb/>minori tempore movet. Ergo si aliqua virtus movet in tanto tempore, virtus corporis
<lb/>Christi glorificati movebit in instanti ipsum corpus, quod instans tempori
<lb/>non proportionatur.
<lb/>SED CONTRA, corpus Christi, cum sit divisibile, habet partem post partem. Sed
<lb/>ubi est una pars, ibi non est alia. Ergo oportet quod parti succedat pars: ergo
<lb/>motus ille non est subito.
<lb/>Praeterea, motus subitaneus non potest percipi. Sed Apostoli viderunt Christi
<lb/>ascensionem. Ergo non fuit subita.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod statim post resurrectionem ascendere debuerit. Quia
<lb/>ascensio sua est exemplar aliorum sanctorum. Sed alii sancti post resurrectionem
<lb/>corporum futuram ascendent. Ergo et Christus debuit.
<lb/>2. Praeterea, sicut debuit probari veritas resurrectionis, ita debuit probari veritas
<lb/>mortis. Sed ipse ut probaret veritatem mortis, distulit resurrectionem usque
<lb/>in tertium diem. Ergo similiter debuit ascendere tertia die post resurrectionem.
<lb/>3. Praeterea, non est aliquis locus animarum nisi infernus vel caelum. Sed animae
<lb/>sanctorum patrum qui erant in limbo, Christo resurgente eductae sunt de
<lb/>inferno. Ergo statim ascenderunt in caelum. Sed nullus debuit in caelum ascendere
<lb/>ante Christum, sicut nullus ante ipsum resurgere. Ergo et Christus statim
<lb/>post resurrectionem debuit ascendere.
<lb/>SED CONTRA, Act. 1, 3: «Praebuit seipsum vivum per dies quadraginta».
<lb/>Praeterea, consolationes divinae excedunt tribulationem humanam. Sed
<lb/>Apostoli fuerunt in angustia post mortem Christi per tres dies. Ergo multo
<lb/>amplius debuerunt esse in gaudio propter ipsius resurrectionem.
<pb n="vol. 5, p. 1148"/>
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum, quod motus naturalis dicitur cuius principium est natura.
<lb/>Natura autem dicitur dupliciter: scilicet de forma quae est principium activum
<lb/>motus, et de materia quae est principium passivum. Secundum hoc igitur dicitur
<lb/>aliquis motus dupliciter naturalis. Uno modo quia in eo quod movetur est principium
<lb/>activum motus; et sic corpora gravia et levia moventur naturaliter. Alio
<lb/>modo quia in eo quod movetur, est dispositio naturalis, per quam aliquid est
<lb/>mobile ab aliquo movente; et hoc contingit dupliciter. Quia vel inest ista aptitudo
<lb/>ad hoc quod moveatur ab illo movente cum inclinatione ad contrarium motum,
<lb/>sicut est in corpore animalis; et tunc motus ille dicitur violentus quantum ad
<lb/>naturam corporis, inquantum est corpus; naturalis autem quantum ad naturam
<lb/>corporis, inquantum est animatum, ut dicit Philosophus.
<lb/>Aut non est aptitudo ad contrarium inclinans, sicut patet in motu caelestium,
<lb/>quae moventur a substantia separata, et tamen dicuntur moveri naturaliter, ut
<lb/>dicit Commentator in 1 Caeli et Mund.. Hoc modo motus ascensionis
<lb/>Christi fuit naturalis: quia cum corpus glorificatum sit omnino subiectum animae,
<lb/>non potest esse aliqua inclinatio ad contrarium eius quod anima vult;
<lb/>unde removetur in eo inclinatio gravitatis et levitatis repugnans voluntati, sicut
<lb/>inclinatio calidi et frigidi, quae est ad mutuam corruptionem.
<lb/>Quidam autem dicunt, quod fuit etiam motus naturalis ex hoc quod principium
<lb/>activum fuit in corporis natura, sicut in motu gravium et levium: quia in corpore
<lb/>glorificato regnat natura caeli empyrei, quae est de compositione corporis
<lb/>humani: quod est impossibile. Quia si aliquid de caelo empyreo esset pars corporis
<lb/>nostri, oporteret quod esset commixtum elementis; alias esset distinctum
<lb/>ab eis, et non esset pars, quia non esset unum, nisi aggregatione. Praeterea, si
<lb/>esset pars, non inclinaret ad motum rectum sed ad nullum: quia de natura caeli
<lb/>empyrei non est quod moveatur nisi ad motum circularem qui est naturalis
<lb/>quintae essentiae.
<lb/>AD OBIECTA
<lb/>Ad primum ergo dicendum, quod ferebatur quidem ab Angelis in obsequium
<lb/>dignitatis, non in adiutorium necessitatis; sicut reges etiam feruntur et
<lb/>Episcopi: unde non sequitur quod fuerit motus violentus.
<lb/>Ad secundum dicendum, quod motus ille non est naturalis corpori inquantum
<lb/>corpus, sed inquantum instrumentum animae glorificatae, per quam tollebatur
<lb/>inclinatio qualitatum contrariarum ad actiones et motus suos.
<lb/>Ad tertium dicendum, quod hoc intelligitur de corporibus quamdiu sunt in statu
<lb/>generationis et corruptionis, et non de corporibus gloriosis.
<lb/>Ad quartum dicendum, quod ille locus est peregrinus carni inquantum est caro,
<lb/>non autem inquantum est instrumentum animae gloriosae.
<pb n="vol. 5, p. 1150"/>
<lb/><hi rend="bold">Solutio II</hi>
<lb/>Ad secundam quaestionem dicendum, quod illa opinio est facilior ad sustinendum
<lb/>quae ponit, quod corpus Christi in ascensione movebatur tempore perceptibili,
<lb/>sua quidem voluntate; sed poterat moveri tempore imperceptibili, non
<lb/>autem in instanti: quia oportebat quod corpus Christi in ascensione transiret
<lb/>per media, cum per suam substantiam determinaretur ad locum, et impossibile
<lb/>est quod sit in diversis locis simul; et ita oportebat quod in mediis locis esset in
<lb/>diversis instantibus, et sic oportebat motum illum esse successivum.
<lb/>AD OBIECTA
<lb/>Ad primum ergo dicendum, quod similitudo attenditur quantum ad perceptibilitatem,
<lb/>et non quantum ad genus motus: quia motus radii non est motus alterationis,
<lb/>ut dicitur in lib. de Sensu et Sensato; unde potest esse subitus: motus
<lb/>autem glorificatorum corporum est motus localis; et ideo oportet quod sit
<lb/>successivus.
<lb/>Ad secundum dicendum, quod quamvis corpus sit subiectum spiritui, tamen
<lb/>esse non potest ut corpus ad naturam spiritus convertatur.
<lb/>Ad tertium dicendum, quod ratio illa procedit de virtute movente ex necessitate
<lb/>naturae, non autem de virtute movente per voluntatem, quae movet secundum
<lb/>exigentiam mobilis.
<lb/><hi rend="bold">Solutio III</hi>
<lb/>Ad tertiam quaestionem dicendum, quod ea quae circa Christum acta sunt,
<lb/>dispensative facta sunt propter aliquam utilitatem; et ideo ad ostendendum
<lb/>veritatem suae resurrectionis oportuit quod non statim post resurrectionem
<lb/>ascenderet, sed diu cum Apostolis conversaretur, ut ex magna familiaritate
<lb/>omnis dubitatio tolleretur: quia si tantum apparuisset semel, potuisset videri
<lb/>esse aliqua illusio; et ideo pluries in illis quadraginta diebus illis apparuit. Fuit
<lb/>etiam dilata ascensio ad consolationem Apostolorum, qui de morte contristati
<lb/>fuerunt; et ideo dicit Glossa Act. 1, quod sicut quadraginta horae fuerunt mortis
<lb/>Christi, ita quadraginta diebus cum eis conversatus est post resurrectionem,
<lb/>quia consolatio divina excedit tristitiam humanam.
<lb/>AD OBIECTA
<lb/>Ad primum ergo dicendum, quod aliorum sanctorum non oportebit resurrectionem
<lb/>probare, quia omnibus manifesta erit: et ideo non oportet quod differatur.
<lb/>Ad secundum dicendum, quod maior poterat esse dubitatio de resurrectione
<lb/>quam de morte; et ideo oportuit quod longiori tempore confirmaretur.
<lb/>Ad tertium dicendum, quod interim animae sanctorum erant cum Christo, ut de
<lb/>eius corporali praesentia gauderent; vel erant in paradiso terrestri, quamvis
<lb/>locus ille non sit proprie locus spirituum; sed erant ibi dispensative ad tempus.
<pb n="vol. 5, p. 1152"/>
<lb/>ARTICULUS 3
<lb/><hi rend="bold">Utrum Christus ascenderit super omnes caelos</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod Christus non ascenderit supra omnes caelos. Corpus enim
<lb/>Christi necessario est in loco. Sed extra omnes caelos non est locus, secundum
<lb/>Philosophum, 1 Caeli et Mundi. Ergo supra omnes caelos ascendere
<lb/>non potuit.
<lb/>2. Praeterea, duo corpora non possunt esse in eodem loco. Cum igitur non possit
<lb/>fieri motus de extremo in extremum nisi per medium, videtur quod supra
<lb/>omnes caelos ascendere non potuit nisi caelum divideretur, quod est impossibile.
<lb/>3. Praeterea, caelum empyreum est locus spirituum. Sed diversorum diversa
<lb/>sunt loca. Ergo nec corpus Christi nec aliud corpus caelum empyreum ascendit,
<lb/>quod est caelum ultimum.
<lb/>SED CONTRA, Hebr. 7, 26: «Excelsior caelis factus».
<lb/>Praeterea, Ephes. 4, 8: «Ascendens in altum»; Glossa: «loco et dignitate».
<lb/><hi rend="bold">Quaestiuncula II</hi>
<lb/>1. Ulterius. VIDETUR quod non ascenderit ad dexteram Patris. Dextera enim vel
<lb/>sinistra sunt differentiae situs vel positionis. Sed Deus, cum sit summe spiritualis,
<lb/>non habet situm. Ergo non habet dexteram et sinistram.
<lb/>2. Praeterea, metaphorice Filius ipse dicitur dextera Patris, Psal.:
<lb/>«Manus tua confregit inimicum». Sed haec praepositio «ad» denotat distinctionem,
<lb/>quia praepositiones transitivae sunt. Cum ergo Filius a seipso non distinguatur,
<lb/>videtur quod ei non conveniat ad dexteram Patris sedere.
<lb/>3. Praeterea, Proverb. 3, 16, dicitur: «In dextera eius longitudo dierum, et in
<lb/>sinistra illius divitiae et gloria». Sed omnium bonorum Patris Christus habet
<lb/>plenitudinem. Ergo non magis debet dici sedere ad dexteram quam sinistram.
<lb/>4. Praeterea, ipse dicitur esse in sinu Patris, Ioan. 1. Ergo non est ad dexteram.
<lb/>SED CONTRA, Hebr. 1, 7: «Sedet ad dexteram maiestatis in excelsis».
<lb/>Praeterea, in symbolo dicitur: «Ascendit ad caelos, sedet ad dexteram Dei
<lb/>Patris omnipotentis».
<lb/><hi rend="bold">Quaestiuncula III</hi>
<lb/>1. Ulterius. VIDETUR quod non soli Christo conveniat ad dexteram Patris sedere.
<lb/>Ad Eph. 2, 6: «Consedere nos fecit in Christo in caelestibus». Si ergo
<lb/>Christus sedet ad dexteram, et nos ad dexteram sedere faciet.
<pb n="vol. 5, p. 1154"/>
<lb/>2. Praeterea, Ephes. 1, 20: «Constituens illum ad dexteram», Glossa:
<lb/>«idest aeternam beatitudinem». Sed omnibus sanctis communicatur
<lb/>aeterna beatitudo. Ergo omnibus sanctis convenit ad dexteram sedere, et non
<lb/>soli Christo.
<lb/>3. Praeterea, beatae Virgini convenit esse in potioribus donis Dei, quae est
<lb/>super omnes choros Angelorum exaltata; unde et in Psal. 44, 10, a dextris stare
<lb/>dicitur: «Astitit regina a dextris tuis». Ergo non soli Christo convenit sedere ad
<lb/>dexteram.
<lb/>4. Praeterea, dextera Patris est aequalitas Patris. Sed Spiritus Sanctus est
<lb/>aequalis Patri, sicut Filius. Ergo sibi convenit sedere ad dexteram.
<lb/>SED CONTRA, sedere ad dexteram convenit Christo secundum humanam naturam
<lb/>et divinam. Sed in nullo alio invenitur natura divina et humana simul. Ergo
<lb/>nulli alii convenit sicut Christo.
<lb/>Praeterea, aequalitas est in Filio, ut dicit Augustinus
<lb/>per appropriationem. Sed dextera importat aequalitatem. Ergo videtur quod
<lb/>sedere ad dexteram soli Filio conveniat.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod terminus ascensionis
<lb/>Christi est et locus et dignitas, non quam tunc de novo acceperit, sed quae tunc
<lb/>innotuit. Secundum autem quod terminus est locus, sic est exaltatus usque ad
<lb/>supremum locorum corporalium; non quod non possit inde moveri, sed secundum
<lb/>congruentiam debetur sibi altissimus locus etiam ubicumque sit; sed ad id
<lb/>quod sibi secundum congruentiam debetur, tunc fuit actu exaltatus.
<lb/>AD OBIECTA
<lb/>Ad primum ergo dicendum, quod non dicitur ascendisse super caelos quia extra
<lb/>caelum empyreum sit, sed quia in altissimam partem caeli empyrei ascendit.
<lb/>Ad secundum dicendum, quod quamvis de natura corporis non sit quod possit
<lb/>esse in eodem loco cum alio corpore, tamen potest hoc Deus facere per miraculum;
<lb/>sicut etiam fecit corpus Christi de clauso virginali utero exire, ut dicit
<lb/>Gregorius.
<lb/>Ad tertium dicendum, quod quamvis natura corporalis sit citra naturam spiritus,
<lb/>tamen natura corporis Christi transcendit omnes spiritus, inquantum est
<lb/>Divinitati unita, quae est maior et dignior unio quam ea quae est per fruitionem:
<lb/>et ideo altior locus debetur corpori Christi quam etiam ipsis spiritibus
<lb/>creatis. Unde Glossa Hebr. 7, super illud: «Excelsior caelis factus est», dicit:
<lb/>«Idest omni rationali creatura».
<pb n="vol. 5, p. 1156"/>
<lb/><hi rend="bold">Solutio II</hi>
<lb/>Ad secundam quaestionem dicendum, quod dextera est nobilior pars corporis;
<lb/>unde qui alteri ad dexteram sedet, nobilissimo modo ei coniungitur.
<lb/>Nobilissimus autem modus secundum quem aliquis Patri coniungitur, vel est
<lb/>nobilissimus simpliciter, et sic est esse aequalem sibi, et hoc convenit Filio
<lb/>secundum divinam naturam: vel est nobilissimus quantum possibile est creaturae;
<lb/>et hoc est coniungi ei in unione personae Filii eius; et sic sedere ad dexteram
<lb/>convenit Christo secundum humanam naturam: significat enim sessio firmitatem
<lb/>illius coniunctionis.
<lb/>AD OBIECTA
<lb/>Ad primum ergo dicendum, quod non dicitur proprie dextera, sed metaphorice.
<lb/>Ad secundum dicendum, quod non est inconveniens quod Filius dicatur dextera
<lb/>et sedere ad dexteram secundum diversas similitudines: quia metaphorice
<lb/>utrumque dicitur. Dextera enim dicitur secundum quod per ipsum Pater operatur:
<lb/>sed sedere ad dexteram dicitur ratione iam dicta.
<lb/>Ad tertium dicendum, quod quamvis sint Christi et maiora et minora bona Patris,
<lb/>tamen ipse in maioribus est collocatus; et ideo dicitur ad dexteram sedere.
<lb/>Ad quartum dicendum, quod Christus inquantum exit a Patre per generationem,
<lb/>dicitur in sinu Patris sedere, per quod significatur generativa potentia; sed
<lb/>inquantum est aequalis Patri, et ei conregnat, dicitur sedere ad dexteram eius.
<lb/><hi rend="bold">Solutio III</hi>
<lb/>Ad tertiam quaestionem dicendum, quod nulli creaturae convenit esse aequalem
<lb/>Patri, neque coniungi Filio eius in unitate personae, secundum quod dicitur
<lb/>Christus ad dexteram sedere; et ideo nulli creaturae convenit.
<lb/>AD OBIECTA
<lb/>Ad primum ergo dicendum, quod fecit nos consedere inquantum nos gloria stabilivit,
<lb/>et iudiciariam potestatem dedit; non autem sedere ad dexteram. Vel
<lb/>dicendum, quod nos consedere fecit etiam ad dexteram, sed non in nobis, sed in
<lb/>Christo, inquantum ipse est unius naturae nobiscum, quam, prout est in
<lb/>Christo, ad dexteram Patris collocavit.
<lb/>Ad secundum dicendum, quod non quaelibet beatitudo potest dici dextera simpliciter,
<lb/>sed quae debetur illi naturae assumptae: vel si quaelibet beatitudo
<lb/>dicatur dextera, hoc non erit secundum excellentissimum modum possibilem
<lb/>creaturae, sed possibilem creaturae non unitae; et hoc est secundum quid.
<pb n="vol. 5, p. 1158"/>
<lb/>Ad tertium dicendum, quod quamvis beata Virgo sit super Angelos exaltata, non
<lb/>est tamen exaltata usque ad aequalitatem Dei, vel unionem in persona: et ideo
<lb/>non dicitur sedere ad dexteram, sed astare dextris, inquantum honor Filii aliquo
<lb/>modo participative, non plenarie, redundat in ipsam, inquantum dicitur mater
<lb/>Dei, sed non Deus.
<lb/>Ad quartum dicendum, quod Spiritus Sanctus potest dici sedere ad dexteram
<lb/>Patris, inquantum est aequalis Patri secundum veritatem; sed non appropriatur
<lb/>ei aequalitas, sed Filio: et ideo nec sessio dexterae.
<lb/><hi rend="bold">EXPOSITIO TEXTUS</hi>
<lb/>«Fidei argumentum a philosophicis argumentis est liberum»: quia per ea nec
<lb/>probari nec improbari potest.
<lb/>«Et ipse forte ante mortem hoc etiam modo erat homo, et post resurrectionem
<lb/>fuit». Hoc dicit propter tertiam opinionem, quae nondum erat suo tempore
<lb/>damnata, quae dicebat, quod etiam ante mortem erat hoc modo homo.
<lb/>«Quia una eademque unione», quantum ex parte ipsius assumentis, non quantum
<lb/>ex parte assumptorum.
<lb/>«Ad quod dicimus». Hoc dicit, non quia praemissae locutiones sint simpliciter
<lb/>concedendae, sed ut ostendat quam causam veritatis habeant.
<lb/>«Nemo ascendit in caelum, nisi qui descendit de caelo». Ergo alii homines in
<lb/>caelum non ascendunt. Dicendum, quod alii non propria virtute scandunt,
<lb/>quod est ascendere. Vel loquitur de caelo sanctae Trinitatis, ad quod ascendit
<lb/>ratione divinae naturae. Vel dicendum, quod loquitur secundum quod caput et
<lb/>membra sunt una persona.
<lb/>«Haec de corrigia calceamenti dominici sufficiant, ne ossa Regis Idumaeae
<lb/>consumantur usque in cinerem». Calceamentum est humanitas tegens pedem,
<lb/>scilicet Verbum, quo quasi omnia portantur, Hebr. 2. Corrigia ipsa est unio. Rex
<lb/>Idumaeae, Christus, qui communicavit carni et sanguini; Hebr. 2. Idumaea
<lb/>enim sanguinea interpretatur. Ossa eius sunt fortiora et difficiliora ad intelligendum
<lb/>de mysteriis humanitatis eius, quae non sunt igne curiosi studii usque
<lb/>ad minima inquirenda, quod est ossa in pulverem redigere; sed sunt silentio
<lb/>honoranda, quasi intellectum excedentia. Et sumitur de Amos 2.
<pb n="vol. 6, p. 20"/>
<lb/><hi rend="bold">IN TERTIUM SENTENTIARUM, DISTINCTIO 23</hi>
<lb/><hi rend="bold">DIVISIO TEXTUS</hi>
<lb/>Postquam determinavit Magister de his quae ad Christum pertinent, quibus nos
<lb/>effective reparavit, hic incipit determinare de reparantibus formaliter, quae sunt
<lb/>habitus gratuiti animam informantes. Dividitur autem haec pars in duas; in
<lb/>prima determinat de ipsis habitibus gratuitis; in secunda de praeceptis quibus
<lb/>ipsi habitus in suos actus diriguntur, dist. 37, ibi: «Sed iam distributio decalogi,
<lb/>quae in duobus mandatis completur, consideranda est».
<lb/>Prima dividitur in duas partes: in prima determinat de ipsis habitibus secundum
<lb/>se per singula; in secunda determinat connexionem eorum ad invicem, 36
<lb/>dist., ibi: «Solet etiam quaeri, utrum virtutes ita sint sibi coniunctae, ut separatim
<lb/>non possint possideri».
<lb/>Prima in duas: in prima determinat de habitibus virtutum; in secunda de donis,
<lb/>34 distinct., ibi: «Nunc de septem donis Spiritus Sancti agendum est».
<lb/>Prima dividitur in duas partes: in prima determinat de virtutibus theologicis; in
<lb/>secunda de virtutibus cardinalibus, 33 dist., ibi: «Post praedicta, de quatuor
<lb/>virtutibus quae principales vel cardinales vocantur, disserendum est».
<lb/>Prima dividitur in tres partes: in prima determinat de fide; in secunda de spe,
<lb/>26 dist., ibi: «Est autem spes virtus qua spiritualia et aeterna bona sperantur»;
<lb/>in tertia de caritate, 27 distinct., ibi: «Cum autem Christus fidem et spem non
<lb/>habuerit, dilectionem tamen habuit».
<lb/>Prima in tres: in prima determinat de fide secundum se; in secunda de fide per
<lb/>comparationem ad ea quae creduntur, 24 dist.: «Hic quaeritur, si fides tantum de
<lb/>non visis est, quomodo veritas apostolis ait: nunc dico vobis priusquam fiat, ut
<lb/>cum factum fuerit, credatis?». In tertia de ipsa per comparationem ad eos qui
<lb/>credunt, 25 dist., ibi: «Praedictis adiiciendum est de sufficientia fidei ad salutem».
<lb/>Circa primum duo facit: primo continuat se ad praecedentia; secundo
<lb/>prosequitur propositum, ibi: «Fides est virtus qua creduntur quae non videntur».
<lb/>Et haec pars dividitur in duas partes, secundum quod duas definitiones fidei
<lb/>ponit; secunda incipit ibi: «Notandum quoque est, quod fides de non apparentibus
<lb/>tantum est». Circa primum tria facit: primo definit fidem; secundo exponit
<lb/>definitionem quantum ad hanc particulam, «quae non videntur», ibi: «Quod
<lb/>tamen non de omnibus quae non videntur, accipiendum est»; quantum autem ad
<lb/>hanc particulam, «virtus», ibi: «Accipitur autem fides tribus modis»; quantum
<pb n="vol. 6, p. 22"/>
<lb/>vero ad hanc particulam, qua creduntur, ibi: «Aliud est credere in Deum»: tertio
<lb/>manifestantur quaedam quae possunt esse dubia ex praedictis, quae duo
<lb/>sunt; primum ibi: «Si vero quaeritur»; secundum ibi: «Cumque diversis modis
<lb/>dicatur fides, sciendum est tamen unam esse fidem».
<lb/>«Notandum quoque est». Hic ponit aliam definitionem fidei; et circa hoc tria
<lb/>facit; primo venatur definitionem; secundo definit, ibi: «Ait enim Apostolus»;
<lb/>tertio movet quamdam quaestionem circa praedictam definitionem, ibi: «Si vero
<lb/>quaeritur».
<pb n="vol. 6, p. 24"/>
<lb/><hi rend="bold">QUAESTIO 1</hi>
<lb/>Hic est triplex quaestio: prima de virtutibus in generali; secunda de fide communiter;
<lb/>tertia de formatione et informitate fidei.
<lb/>Circa primum quaeruntur quinque; 1. De necessitate habituum; 2. Quomodo
<lb/>habitus qui sunt in nobis cognoscamus; 3. Utrum virtutes sint habitus: 4. De divisione
<lb/>virtutum in intellectuales, morales, et theologicas; 5. De numero virtutum
<lb/>theologicarum.
<lb/>ARTICULUS 1
<lb/><hi rend="bold">Utrum indigeamus habitibus in operationibus humanis</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod habitibus non indigeamus in operibus humanis. Potentiae
<lb/>enim rationales, quae sunt hominis inquantum homo, sunt nobiliores potentiis
<lb/>naturalibus. Sed potentiae naturales non indigent habitibus ad suos actus producendos.
<lb/>Ergo nec potentiae rationales humanae.
<lb/>2. Praeterea, potentiae per se ordinantur ad actum proprium, et non per accidens.
<lb/>Sed habitus sunt accidentia. Ergo non ordinantur ad suos actus proprios
<lb/>mediantibus habitibus.
<lb/>3.Praeterea, nihil est tam facile quam id quod in sola voluntate consistit. Sed actus
<lb/>morales ad minus in sola voluntate consistunt. Cum igitur habitus ponat facilitatem
<lb/>operationis, videtur quod saltem ad dictos actus habitibus non indigeamus.
<lb/>4. Praeterea, difficultas cooperatur ad meritum. Sed habitus tollit difficultatem.
<lb/>Ergo ad actus illos quibus meremur, non sunt dandi nobis habitus.
<lb/>5. Praeterea, scientia quae est habitus, nihil aliud videtur esse quam generatio
<lb/>specierum intelligibilium. Sed species non sunt in parte affectiva, sed in intellectiva
<lb/>tantum. Ergo ad minus in parte affectiva habitibus non indigemus.
<lb/>SED CONTRA, Augustinus dicit in libro De bono coniugali: «Habitus est quo
<lb/>quis agit cum tempus affuerit»; et Commentator dicit in 3 de Anima,
<lb/>quod habitus est quo quis agit cum voluerit: et quasi in idem redit. Sed hoc
<lb/>valde necessarium est homini. Ergo indigemus habitibus.
<lb/>Praeterea, ad hoc quod bonum opus operemur, oportet quod in ipso opere delectemur,
<lb/>quia nullus est iustus, qui non gaudeat iusta operatione, ut dicit Philosophus
<lb/>1 Ethic. Sed delectationem in opere facit habitus: quia signum
<lb/>oportet accipere habitus fientem in opere delectationem, ut dicitur 2 Ethic..
<lb/>Ergo habitibus indigemus.
<pb n="vol. 6, p. 26"/>
<lb/>Praeterea, bonitas hominis in bonis operationibus consistit: unde ex eis laudatur.
<lb/>Sed impossibile est semper agere, ut dicitur in lib. De somn. et vigil.,
<lb/>nec sufficit ad laudem quod actus sit tantum in potentia: quia quod est in potentia
<lb/>bonum, non est bonum simpliciter, sed secundum quid. Ergo indigemus
<lb/>habitibus.
<lb/>Praeterea, oportet quandoque ex impraemeditato bene agere. Sed hoc non contingit
<lb/>nisi in eo qui habet habitum, sicut de forti dicit Philosophus in 3 Ethicor.
<lb/>Ergo indigemus habitibus.
<lb/><hi rend="bold">Solutio</hi>
<lb/>Respondeo dicendum, quod in omnibus quae habent regulam et mensuram,
<lb/>eorum bonitas et rectitudo consistit in conformitate ad suam regulam vel mensuram;
<lb/>malitia autem, secundum quod ab ea discordant. Prima autem mensura et
<lb/>regula omnium est divina sapientia; unde bonitas et rectitudo sive virtus uniuscuiusque
<lb/>consistit secundum quod attingit ad hoc quod ex sapientia divina ordinatur,
<lb/>ut dicit Anselmus; et similiter est etiam de aliis secundis
<lb/>regulis, quod in conformitate ad ipsas bonitas et rectitudo regulatorum consistit.
<lb/>Sunt autem quaedam potentiae limitatae ad determinatas actiones vel passiones;
<lb/>et secundum quod illas implent, regulae suae conformantur, quia per divinam
<lb/>sapientiam ad talia sunt ordinatae. Et quia naturae inclinatio semper est ad
<lb/>unum, ideo tales potentiae ex ipsa natura potentiae rectitudinem sufficienter
<lb/>habere possunt et bonitatem; malitia autem in eis contingit ex defectu potentiae.
<lb/>Potentiae vero altiores et universaliores, cuiusmodi sunt potentiae rationales,
<lb/>non sunt limitatae ad aliquid unum vel obiectum vel modum operandi: quia
<lb/>secundum diversa et diversimode rectitudinem habere possunt: et ideo ex natura
<lb/>potentiae non potuerunt determinari ad rectum et bonum ipsarum; sed oportet
<lb/>quod rectificentur, rectitudinem a sua regula recipientes. Hoc autem contingit
<lb/>dupliciter. Uno modo ut recipiatur per modum passionis, sicut in hoc ipso
<lb/>quod regulata potentia a regulante movetur. Sed quia in hoc quod aliquid patiatur
<lb/>et nihil ad actum conferat, violentiae definitio consistit, ut patet in 3 Ethic.,
<lb/>violentia autem et difficultatem et tristitiam habet, ut dicitur in 5 Metaph.;
<lb/>ideo praedicta receptio rectitudinis non sufficit ad perfectam rectificationem
<lb/>potentiae regulatae.
<lb/>Oportet ergo ut alio modo recipiatur, scilicet per modum qualitatis inhaerentis,
<lb/>ut rectitudo regulae efficiatur forma potentiae regulatae: sic enim faciliter et
<lb/>delectabiliter quod rectum est, operabitur sicut id quod est conveniens suae formae:
<lb/>et haec quidem qualitas, sive forma, dum adhuc est imperfecta, dispositio
<lb/>dicitur; cum autem iam consummata est, et quasi in naturam versa, habitus
<lb/>nominatur, qui, ut ex 2 Ethic., et 5 Metaphys., accipitur, est secundum
<lb/>quem nos habemus ad aliquid bene vel male. Et inde est quod in
<lb/>Praedicamentis dicitur dispositio facile mobilis, et habitus
<pb n="vol. 6, p. 28"/>
<lb/>difficile mobilis: quia quod naturale est non cito transmutatur. Inde est etiam
<lb/>quod habitus ad unum inclinant, sicut et natura, ut dicitur 5 Ethic. Et propter
<lb/>hoc, signum generati habitus est delectatio in opere facta, ut dicitur in
<lb/>2 Ethic., quia quod est naturae conveniens, delectabile est et facile. Et propter
<lb/>hoc habitus a Commentatore in 3 de Anima definitur, quod est quo
<lb/>quis agit cum voluerit, quasi in promptu habens quod operandum est. Et ideo
<lb/>habitus possessioni comparatur in 1 Ethic., secundum quam res possessa ad
<lb/>nutum habetur; operatio vero usui.
<lb/>Patet ergo quod potentiae naturales, quia sunt ex seipsis determinatae ad
<lb/>unum, habitibus non indigent. Similiter etiam nec apprehensivae sensitivae,
<lb/>quia habent determinatum modum operandi, a quo non deficiunt nisi per potentiae
<lb/>defectum. Similiter etiam nec voluntas humana, secundum quod est naturaliter
<lb/>determinata ad ultimum finem, et ad bonum, secundum quod est obiectum
<lb/>eius. Similiter etiam nec intellectus agens, qui habet determinatam actionem,
<lb/>scilicet facere intelligibilia in actu; sicut lux facere visibilia in actu. Similiter
<lb/>etiam nec in ipso Deo est aliquis habitus, cum ipse sit prima regula ab alio non
<lb/>regulata: unde essentialiter bonus est, et non per participationem rectitudinis
<lb/>ab alio; nec malum in ipso incidere potest.
<lb/>Sed intellectus possibilis qui de se est indeterminatus, sicut materia prima,
<lb/>habitu indiget, quo participet rectitudinem suae regulae: et naturali quantum
<lb/>ad ea quae ex naturali lumine intellectus agentis, qui est eius regula, statim
<lb/>determinantur, sicut sunt principia prima; et acquisito, quantum ad ea quae ex
<lb/>his principiis educi possunt; et infuso, quo participat rectitudinem primae regulae
<lb/>in his quae intellectum agentem excedunt. Similiter etiam in voluntate quantum
<lb/>ad illa ad quae ex natura non determinatur, et in irascibili et in concupiscibili,
<lb/>indigemus habitibus, secundum quod participant rectitudinem rationis,
<lb/>quae est eorum regula, vel rectitudinem primae mensurae in his quae humanam
<lb/>naturam excedunt, quantum ad habitus infusos. Et similiter in corpore animato
<lb/>est habitus sanitatis, prout participat ab anima dispositionem, qua potest suum
<lb/>opus recte perficere: quia oculus sanus dicitur qui opus oculi recte perficere
<lb/>potest, ut dicitur 10 de Animalibus. Unde patet quod huiusmodi qualitates,
<lb/>quas habitus dicimus, in rebus animatis inveniuntur, et praecipue in habentibus
<lb/>electionem, ut dicitur in 5 Metaph.
<lb/>AD OBIECTA
<lb/>Ad primum ergo dicendum, quod potentiae naturales sunt determinatae ex
<lb/>seipsis ad unum, et ideo non indigent aliquibus habitibus determinantibus:
<lb/>nec facit hoc dignitas, sed indignitas earum, inquantum ad pauciora se extendunt.
<lb/>Ad secundum dicendum, quod ad actum proprium per se rei potest res ipsa
<lb/>ordinari mediante aliquo accidente, non quidem extraneo, sed quod consequitur
<lb/>ex principiis rei: quia inter accidentia propinquius est substantiae unum
<lb/>quam aliud, sicut qualitas quam actio; et ideo ignis mediante calore calefacit.
<lb/>Et similiter erit in proposito, quia virtutes conformantur principiis naturalibus.
<pb n="vol. 6, p. 30"/>
<lb/>Ad tertium dicendum, quod quamvis producere talem actum sit in potestate
<lb/>voluntatis, tamen non est in voluntate tantum, sed etiam in inferioribus viribus,
<lb/>ex quibus potest accidere repugnantia et difficultas; et ideo indigemus habitibus,
<lb/>quibus omnis difficultas tollatur.
<lb/>Ad quartum dicendum, quod sicut dicitur in 2 Metaph., difficultas potest
<lb/>esse ex nobis, et ex rebus, et similiter facilitas. Facilitas ergo quae est ex ratione
<lb/>actuum qui non sunt magni ponderis, diminuit, quantum in se est, rationem meriti;
<lb/>sed facilitas quae est ex promptitudine operantis, meritum non diminuit
<lb/>respectu praemii essentialis, sed auget: quia quanto maiori caritate facit, tanto
<lb/>facilius tolerat, et magis meretur. Et similiter quanto delectabilius operatur propter
<lb/>habitum virtutis, tanto actus eius est delectabilior, et magis meritorius.
<lb/>Ad quintum dicendum, quod perfectiones proportionantur suis perfectibilibus;
<lb/>quia proprius actus est in propria potentia, ut dicitur 2 de Anima; et
<lb/>ideo non oportet quod habitus cognitivae et affectivae partis sint unius modi,
<lb/>sicut nec ipsae potentiae quae eis perficiuntur.
<lb/>ARTICULUS 2
<lb/><hi rend="bold">Utrum habitus in nobis existens cognosci possit</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod habitus in nobis existens cognosci non possit. Inter alios enim
<lb/>habitus praecipuus est caritas. Sed habens caritatem nescit se habere eam:
<lb/>quia nemo scit, an amore vel odio dignus sit, ut dicitur Eccle. 9, 1. Ergo nec
<lb/>alios habitus potest quis cognoscere.
<lb/>2. Praeterea, magis sunt spirituales habitus virtutum quam etiam Angeli: quia
<lb/>ipsi per habitus virtutum spirituales efficiuntur. Sed Angelos in via cognoscere
<lb/>non possumus quantum ad eorum essentiam. Ergo nec habitus virtutum.
<lb/>3. Si dicatur, quod habitus cognoscuntur per hoc quod sunt praesentes in
<lb/>anima, non autem Angeli: contra; per essentiam suam praesentialiter non sunt
<lb/>in intellectu, sed in affectu, habitus virtutum. Sed affectus non est cognoscere.
<lb/>Ergo huiusmodi habitus cognosci non possunt per praesentiam.
<lb/>4. Praeterea, multi sunt qui habent virtutes, et de eis nihil cognoscunt: nesciunt
<lb/>enim quid sit virtus. Quidam etiam non habentes virtutem sciunt multa de eis.
<lb/>Ergo non cognoscuntur per sui praesentiam.
<lb/>5. Si dicatur, quod cognoscuntur per hoc quod habent sui similitudinem in intellectu:
<lb/>contra; similitudo quae est in intellectu, fundatur in similitudine quae est
<lb/>in imaginatione vel sensu: quia nequaquam sine phantasmate intelligit anima, ut
<lb/>dicitur in 5 de Anima. Sed huiusmodi habitus non habent similitudinem
<lb/>in imaginatione vel sensu. Ergo non possunt cognosci per suam similitudinem.
<pb n="vol. 6, p. 32"/>
<lb/>6. Praeterea, similitudines rerum sunt magis spirituales quam res a quibus
<lb/>abstrahuntur. Sed ea quae sunt in intellectu, non sunt magis spiritualia quam ea
<lb/>quae sunt in affectu. Ergo ab habitibus existentibus in affectu non abstrahit
<lb/>intellectus similitudines, ut per eas cognoscat; et sic habitus illos nullo modo
<lb/>cognoscit.
<lb/>SED CONTRA Augustinus dicit in littera, quod fidem ipsam quisque videt esse in
<lb/>corde suo, si credit. Ergo eadem ratione et alios habitus.
<lb/>Praeterea, Philosophus dicit in lib. 2 posterior., quod inconveniens
<lb/>est nos habere habitus principiorum, et nos latere. Ergo eadem ratione et alios
<lb/>habitus.
<lb/>Praeterea, omne illud cuius est accipere signum, est cognoscibile. Sed habituum
<lb/>est accipere signum fientem in opere delectationem, ut dicitur in 2 Ethic.
<lb/>Ergo habitus cognosci possunt.
<lb/><hi rend="bold">Solutio</hi>
<lb/>Respondeo dicendum, quod aliqua res potest cognosci dupliciter. Uno modo
<lb/>secundum id quod est; alio modo quantum ad ea quae ipsam consequuntur.
<lb/>Cognitio autem de re secundum id quod est, potest dupliciter haberi; scilicet
<lb/>dum cognoscitur quid est, et an est. Quid autem res est, cognoscitur, dum ipsius
<lb/>quidditas comprehenditur: quam quidem non comprehendit sensus, sed solum
<lb/>accidentia sensibilia; nec imaginatio, sed solum imagines corporum; sed est
<lb/>proprium obiectum intellectus, ut dicitur in 3 de Anima; et ideo
<lb/>Augustinus dicit, quod intellectus cognoscit res per essentiam suam, quia obiectum
<lb/>eius est ipsa essentia rei.
<lb/>Essentiam autem alicuius rei, intellectus noster tripliciter comprehendit. Uno
<lb/>modo comprehendit essentias rerum quae cadunt in sensu, abstrahendo ab
<lb/>omnibus individuantibus, sub quibus cadebat in sensu et in imaginatione; et sic
<lb/>remanebit pura essentia rei, puta hominis, quae consistit in his quae sunt hominis
<lb/>inquantum est homo. Alio modo essentias rerum quas non videmus, cognoscimus
<lb/>per causas vel effectus eis proportionatos, cadentes in sensu. Si autem
<lb/>effectus non fuerint proportionati causae, non facient causam cognoscere quid
<lb/>est, sed quia est tantum, sicut patet de Deo. Tertio modo cognoscit essentias artificialium
<lb/>nunquam visorum, investigando ex proportione finis ea quae exiguntur
<lb/>ad illud artificiatum. Similiter an res sit, tripliciter cognoscit. Uno modo quia
<lb/>cadit sub sensu. Alio modo ex causis et effectibus rerum cadentibus sub sensu,
<lb/>sicut ignem ex fumo perpendimus. Tertio modo cognoscit aliquid in seipso esse
<lb/>ex inclinatione quam habet ad aliquos actus: quam quidem inclinationem
<lb/>cognoscit ex hoc quod super actus suos reflectitur, dum cognoscit se operari.
<pb n="vol. 6, p. 34"/>
<lb/>Loquendo autem de cognitione habituum, qua cognoscuntur quid sint, eorum
<lb/>cognitio ex duobus ultimis modis commiscetur: quia habitus ipsos per actus
<lb/>cognoscimus, sicut causam per effectum. Et quia nos sumus causa actuum, ideo
<lb/>actus cognoscimus per actum rationis investigantis quid sit necessarium in actu
<lb/>illo ex proportione obiecti boni et finis, sicut dictum est de artificialibus.
<lb/>Similiter cognitio qua cognoscitur an habitus sint, ex duobus ultimis modis est:
<lb/>quia enim cognoscere quid est, est principium ad sciendum quia est; ideo aliquis
<lb/>praedicto modo cognoscendo quid sit aliquis habitus, ex hoc quod videt
<lb/>talem actum exire qualis requiritur ad illum habitum, cognoscit quod ille habitus
<lb/>est in aliquo, etiam si ipse illum habitum non habeat; sed ille qui habet
<lb/>habitum, praeter hunc modum, tertio modo cognoscit se habere habitum,
<lb/>inquantum percipit inclinationem sui ad actum, secundum quam se habet aliqualiter
<lb/>ad actum illum. Et hoc quidem cognoscit homo per modum reflexionis,
<lb/>inquantum scilicet cognoscit se operari quae operatur. Et ideo dicit Augustinus,
<lb/>quod huiusmodi habitus cognoscuntur per suam potentiam quantum ad hunc
<lb/>modum.
<lb/>Ea vero quae consequuntur ad habitus, idest proprietates et accidentia ipsorum,
<lb/>cognoscuntur partim ex cognitione naturae habituum, secundum quod
<lb/>cognitio quid est, est principium ad cognoscendum quia est; partim vero ex
<lb/>eorum actibus, secundum quod conditiones causarum in effectibus repraesentantur.
<lb/>AD OBIECTA
<lb/>Ad primum ergo dicendum, quod caritas bene potest cognosci quid est ex hoc
<lb/>quod homo scit quid requiritur ad actum caritatis ratione instructa auctoritate
<lb/>et fide; sed an sit caritas, non potest certitudinaliter cognosci neque ab habente,
<lb/>neque ab alio: quia cum ad actum caritatis requiratur aliquid per quod sit
<lb/>meritorius vitae aeternae; an hoc sit in actu, videri non potest pro certo; sed ex
<lb/>aliquibus signis et de se et de alio potest aliquis coniecturare quod caritatem
<lb/>habeat.
<lb/>Ad secundum dicendum, quod Angelorum essentiam non comprehendimus
<lb/>nunc, quia cognoscimus eos per actum nostri intellectus, qui non est proportionatus
<lb/>actui intellectus ipsorum, cum multo altiori modo cognoscant; sed actus
<lb/>nostri sunt proportionati habitibus ex quibus educuntur.
<lb/>Ad tertium dicendum, quod animam reflecti per cognitionem supra seipsam, vel
<lb/>supra ea quae ipsius sunt, contingit dupliciter. Uno modo secundum quod
<lb/>potentia cognoscitiva cognoscit naturam sui, vel eorum quae in ipsa sunt; et
<lb/>hoc est tantum intellectus cuius est quidditates rerum cognoscere. Intellectus
<lb/>autem, ut dicitur in 3 de Anima, sicut alia, cognoscit seipsum, quia scilicet
<lb/>per speciem non quidem sui, sed obiecti, quae est forma eius; ex qua
<lb/>cognoscit actus sui naturam, et ex natura actus naturam potentiae cognoscentis,
<lb/>et ex natura potentiae naturam essentiae, et per consequens aliarum potentiarum:
<lb/>non quod habeat de omnibus his diversas similitudines, sed quia in
<pb n="vol. 6, p. 36"/>
<lb/>obiecto suo non solum cognoscit rationem veri, secundum quam est eius obiectum,
<lb/>sed omnem rationem quae est in eo, unde et rationem boni: et ideo consequenter
<lb/>per illam eamdem speciem cognoscit actum voluntatis et naturam
<lb/>voluntatis, et similiter etiam alias potentias animae et actus earum.
<lb/>Alio modo anima reflectitur super actus suos cognoscendo illos actus esse. Hoc
<lb/>autem non potest esse ita quod aliqua potentia utens organo corporali reflectatur
<lb/>super proprium actum, quia oportet quod instrumentum quo cognoscit se
<lb/>cognoscere, caderet medium inter ipsam potentiam et instrumentum quo primo
<lb/>cognoscebat. Sed una potentia utens organo corporali potest cognoscere actum
<lb/>alterius potentiae, inquantum impressio inferioris potentiae redundat in superiorem,
<lb/>sicut sensu communi cognoscimus visum videre.
<lb/>Intellectus autem cum sit potentia non utens organo corporali, potest cognoscere
<lb/>actum suum, secundum quod patitur quodammodo ab obiecto, et informatur
<lb/>per speciem obiecti: sed actum voluntatis percipit per redundantiam motus
<lb/>voluntatis in intellectu ex hoc quod colligantur in una essentia animae, et
<lb/>secundum quod voluntas quodammodo movet intellectum, dum intelligo, quia
<lb/>volo; et intellectus voluntatem, dum volo aliquid, quia intelligo illud esse
<lb/>bonum. Et ita in hoc quod cognoscit intellectus actum voluntatis, potest cognoscere
<lb/>habitum in voluntate existentem.
<lb/>Ad quartum dicendum, quod illi qui non habent virtutem, habent apud se aliqua
<lb/>principia ex quibus possunt cognoscere naturam virtutum modo praedicto, et
<lb/>esse virtutes non in se, sed in aliis, dum vident aliquos operari tales actus quales
<lb/>sunt virtutum, et eo modo quo debent virtuosi operari.
<lb/>Ad quintum dicendum, quod, sicut dictum est, tota cognitio qua cognoscit intellectus
<lb/>ea quae sunt in anima, fundatur super hoc quod cognoscit obiectum
<lb/>suum, quod habet phantasma sibi correspondens: non enim oportet quod solum
<lb/>in phantasmatibus cognitio stet; sed quod ex phantasmatibus sua cognitio oriatur,
<lb/>et quod imaginationem in aliquibus relinquat.
<lb/>Ad sextum dicendum, quod non cognoscit voluntatem et ea quae ad ipsam pertinent,
<lb/>per aliquam similitudinem ab eis abstractam, sed solum per similitudinem
<lb/>obiecti sui, ut dictum est.
<lb/>ARTICULUS 3
<lb/><hi rend="bold">Utrum virtutes sint habitus, vel potentiae</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod virtutes non sint habitus, sed potentiae. Nulla enim res habet
<lb/>esse per habitum, sed per potentiam naturalem. Sed omnes res habent virtutem
<lb/>essendi vel semper, vel determinato tempore, ut dicitur in 1 Cael. et Mund.
<lb/>Ergo virtus non est habitus.
<pb n="vol. 6, p. 38"/>
<lb/>2. Praeterea, eadem est proportio potentiarum animae ad suos actus, et potentiarum
<lb/>naturalium ad suos: quia utrobique potentia est principium actus.
<lb/>Sed ipsae potentiae naturales virtutes dicuntur. Ergo et virtutes sunt ipsae
<lb/>potentiae.
<lb/>3. Praeterea, nomen virtutis a vi sumitur. Sed potentiae animae dicuntur vires.
<lb/>Ergo ipsaemet sunt virtutes.
<lb/>SED CONTRA, ex virtutibus laudamur, non tamen ex potentiis; non enim laudatur
<lb/>quis quod potest ab ira abstinere, sed quod moderate abstineat. Ergo virtutes
<lb/>non sunt potentiae.
<lb/>Praeterea, potentiae sunt a natura, et omnibus communes; quod de virtutibus
<lb/>non contingit. Ergo, etc.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod virtutes sint passiones. Medium enim et extrema sunt
<lb/>unius generis. Sed quaedam virtutes sunt medium in passionibus, ut in 2 Ethic.
<lb/>dicitur. Ergo ad minus illae sunt passiones.
<lb/>2. Praeterea, laudabile est proprietas virtutis. Sed quaedam passiones sunt laudabiles,
<lb/>sicut verecundia, poenitentia et huiusmodi. Ergo ad minus aliquae passiones
<lb/>sunt virtutes.
<lb/>3. Praeterea, contraria sunt in eodem genere. Sed quaedam passiones, sicut
<lb/>primi motus, sunt peccata. Ergo et aliquae passiones sunt virtutes.
<lb/>SED CONTRA, in omnibus virtutibus requiritur voluntarium, cuius principium est
<lb/>in nobis, ut dicitur in 3 Ethic. Sed principium passionum non est in nobis.
<lb/>Ergo virtutes non sunt passiones. Sed secundum virtutes dicimur boni, non
<lb/>autem secundum passiones: non enim qui irascitur, sed qui recte irascitur, laudatur.
<lb/>Ergo etc.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod virtutes non sint habitus, sed actus. Solis enim virtutibus
<lb/>meremur. Sed non meremur nisi actibus: non enim optimi et fortissimi
<lb/>coronantur, sed agonizantes qui vincunt, ut dicitur in 1 Ethicor. Ergo virtutes
<lb/>sunt actus.
<lb/>2. Praeterea, virtus est ultimum potentiae, ut dicitur in 1 Cael. et Mund. Sed
<lb/>ultima perfectio potentiae est actus. Ergo virtus est actus.
<lb/>3. Praeterea, sicut non laudamur ex hoc quod sumus potentes irasci vel non
<lb/>irasci; ita nec ex hoc solo quod sumus ad hoc habiles vel ad illud. Sed ex dicta
<lb/>ratione Philosophus probat in 2 Ethic., quod potentiae non sunt virtutes.
<lb/>Ergo neque habitus virtutes dici possunt eadem ratione; et sic relinquitur
<lb/>quod sint actus.
<pb n="vol. 6, p. 40"/>
<lb/>SED CONTRA est quod dicit Philosophus in 2 Ethic., quod virtus est habitus
<lb/>voluntarius.
<lb/>Praeterea, Augustinus dicit, quod virtutes in nobis
<lb/>solus Deus operatur. Sed nostrorum actuum etiam nos causa sumus. Ergo virtutes
<lb/>non sunt actus.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod nomen virtutis, secundum
<lb/>sui primam impositionem, videtur in quamdam violentiam sonare; unde in
<lb/>3 Caeli et Mund. dicitur, quod motus accidentalis, idest violentus, est
<lb/>qui est a virtute, idest a violentia, non cum auxilio naturae. Sed quia non potest
<lb/>aliquid alteri violentiam inferre nisi per potentiam perfectam, secundum quam
<lb/>agat et non patiatur; inde tractum est nomen virtutis ad significandum omnem
<lb/>potentiam perfectam, sive qua potest aliquid in seipso subsistere, sive qua potest
<lb/>operari: et sic dicitur in 1 Cael. et Mund. quod virtus est ultimum
<lb/>potentiae: quia perfectio potentiae mensuratur ex ultimo et maximo quod quis
<lb/>potest. Et quia malum in actu contingit ex defectu potentiae agentis, ideo ad
<lb/>perfectionem potentiae exigitur quod bene operetur in suo genere: et propter
<lb/>hoc in 2 Ethic. dicitur, quod virtus est quae bonum facit habentem, et opus
<lb/>eius bonum reddit; et in 6 Physicor. dicitur quod virtus est dispositio
<lb/>perfecti ad optimum, eorum scilicet ad quae potentia se extendit.
<lb/>Et quia de virtutibus humanis loquimur; ideo virtus humana erit quae perficiet
<lb/>humanam potentiam ad actum bonum et optimum. Cum autem homo ex hoc sit
<lb/>homo quod habet rationem et intellectum, illae potentiae humanae sunt quae
<lb/>aliqualiter rationales sunt, vel per essentiam, sicut quae sunt in parte intellectiva,
<lb/>vel per participationem, sicut quae sunt in parte sensitiva rationi obedientes.
<lb/>Hae autem potentiae, ut prius dictum est, ex natura potentiae non possunt
<lb/>esse determinatae ad actus bonos, nec perfecte determinantur nisi per habitus:
<lb/>unde virtutes humanae, de quibus loquimur, non sunt potentiae, sed habitus.
<lb/>AD OBIECTA
<lb/>Ad primum ergo dicendum, quod potentia naturalis qua quis potest esse, determinata
<lb/>est ad unum, scilicet ad esse: ideo ipsius perfectio secundum ipsam
<lb/>naturam potentiae esse potest; et ideo ipsa potentia virtus dicitur. Et similiter
<lb/>dicendum est de aliis potentiis naturalibus. Secus autem est de potentiis rationalibus,
<lb/>quae ad plurima se extendunt.
<lb/>Et per hoc patet responsio ad secundum.
<lb/>Ad tertium dicendum, quod vis accipitur pro omni eo quod est principium operationis
<lb/>perfectae, quod importat nomen virtutis: unde potentiae animae magis
<lb/>possunt dici vires quam virtutes, et illae praecipue quae habent ordinem ad
<lb/>actus qui exercentur per corporalia instrumenta.
<pb n="vol. 6, p. 42"/>
<lb/><hi rend="bold">Solutio II</hi>
<lb/>Ad secundam quaestionem dicendum, quod ratio passionis contrariatur rationi
<lb/>virtutis: quia virtus in perfectionem potentiae sonat, ut dictum est. Omnis autem
<lb/>passio contingit ex hoc quod passum vincitur ab agente, et trahitur ad terminos
<lb/>eius: unde passio virtus dici non potest. Sed in hoc perfectio potentiae consistit
<lb/>quod non permittit se trahi ad aliud nisi secundum quod ei congruit: unde virtutis
<lb/>est potentiam continere, ne per passiones immoderate distrahatur: et ideo
<lb/>virtus non est passio, sed passionum ordinatrix.
<lb/>AD OBIECTA
<lb/>Ad primum ergo dicendum, quod virtus dicitur medium in passionibus active,
<lb/>inquantum passiones ad medium reducit: unde non oportet quod sit in genere
<lb/>passionum.
<lb/>Ad secundum dicendum, quod laudabile non solum debetur ei quod habet plenam
<lb/>rationem virtutis, sed etiam ei quod participat aliquid virtutis; sicut laudantur
<lb/>actus virtutem praecedentes, si sint ordinati: et hoc modo verecundia,
<lb/>misericordia, et huiusmodi passiones, laudantur, inquantum ex bona voluntate
<lb/>consequuntur, quae turpia vitat, et aliorum mala quasi sua reputat. Bona autem
<lb/>voluntas est eorum quae ad virtutem exiguntur.
<lb/>Ad tertium dicendum, quod peccatum sonat in defectum potentiae operantis:
<lb/>unde passio magis potest esse peccatum quam virtus: nec tamen plenam rationem
<lb/>peccati habere potest, inquantum non ex electione procedit: unde primi
<lb/>motus non sunt peccata mortalia, quae directe virtutibus opponuntur, sed venialia;
<lb/>non tamen ut habitus, sed ut actus.
<lb/><hi rend="bold">Solutio III</hi>
<lb/>Ad tertiam quaestionem dicendum, quod virtus proprie loquendo includit
<lb/>respectum ad aliquid cuius principium sit, sicut currendi, vel essendi. Et quia
<lb/>actus, inquantum huiusmodi, cum sit ultimum, non ordinatur ad aliquid sicut
<lb/>effectus; ideo actus virtus dici non potest, nisi eo modo loquendi, quo habitus
<lb/>per actus nominantur, sicut causae per effectus: et de hoc in 2 lib., dist. 27,
<lb/>quaest. 1, art. 1, plenius dictum est.
<lb/>AD OBIECTA
<lb/>Ad primum ergo dicendum, quod meremur et habitibus et actibus; sed actibus
<lb/>quasi instrumentis merendi, quia merita essentialiter sunt actus: habitibus
<lb/>autem quasi principiis meritorum; et sic virtutibus mereri dicimur.
<lb/>Ad secundum dicendum, quod virtus dicitur ultimum potentiae in eodem genere,
<lb/>quod est genus principii respectu eius cuius dicitur potentia vel virtus; sed
<lb/>actus est ultimum extra genus illud: et ideo non oportet quod actus sit virtus.
<lb/>Ad tertium dicendum, quod habitus sunt determinati ad actus laudabiles, potentiae
<lb/>autem non, sed sunt contrariorum, ut dicitur in 5 Ethic.; et ideo non est
<lb/>eadem ratio de potentiis et habitibus.
<pb n="vol. 6, p. 44"/>
<lb/>ARTICULUS 4
<lb/><hi rend="bold">Utrum habitus intellectuales possint dici virtutes</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod habitus intellectuales non possint dici virtutes. Virtus enim, ut
<lb/>dicitur 2 Ethic., est habitus voluntarius, et circa voluptates et tristitias
<lb/>optimorum operativa. Sed hoc habitibus intellectualibus non competit. Ergo
<lb/>non sunt virtutes.
<lb/>2. Praeterea, Philosophus dividit scientiam contra virtutem, quasi
<lb/>diversa genera non subalternatim posita. Sed talium generum unum non praedicatur
<lb/>de alio. Ergo scientia non est virtus, et eadem ratione neque alii habitus
<lb/>cognitivi.
<lb/>3. Praeterea, virtus dicitur per ordinem ad bonum, quia virtus est quae bonum
<lb/>facit habentem, et opus eius bonum reddit, ut praetactum est. Sed habitus
<lb/>cognitivi, et praecipue speculativi, non ordinantur ad bonum sed ad verum, ut
<lb/>dicitur in 2 Ethic. Ergo praedicti habitus non sunt virtutes.
<lb/>4. Praeterea, virtutes ordinantur ad operandum, quia ipsa est quae opus bonum
<lb/>reddit, ut dictum est. Sed praedicti habitus non ordinantur ad operandum, sed
<lb/>ad cognoscendum. Ergo non sunt virtutes.
<lb/>SED CONTRA, vita contemplativa est nobilior quam activa. Si ergo habitus morales
<lb/>qui perficiunt in vita activa, dicuntur virtutes, multo fortius habitus intellectuales,
<lb/>qui perficiunt in contemplativa, virtutes dici debent.
<lb/>Praeterea, propter quod unumquodque, et illud magis. Sed secundum Philosophum
<lb/>in 6 Eth. temperantia, fortitudo, et huiusmodi, non possunt proprie
<lb/>dici virtutes, nisi in intellectu accipiantur. Ergo intellectuales habitus debent
<lb/>dici virtutes.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod virtutes morales ab intellectualibus non distinguantur.
<lb/>Morales enim virtutes a more dicuntur: qui videtur idem quod consuetudo,
<lb/>vel parum differre, ut dicitur in 2 Ethic. Sed consuetudo facit facilitatem, ut
<lb/>dicit victorinus; et hoc patet tam in agendis quam in considerandis. Ergo virtutes
<lb/>morales ab intellectualibus distingui non debent.
<lb/>2. Praeterea, ad scientiam moralem nihil pertinet nisi morale. Sed ad eam pertinent
<lb/>virtutes intellectuales, de quibus Philosophus, in 6 ethicorum, determinat.
<lb/>Ergo intellectuales virtutes sunt morales.
<lb/>3. Praeterea, prudentia inter intellectuales ponitur: numeratur
<lb/>etiam et ipsa inter morales, cum sit una de quatuor cardinalibus. Ergo idem
<lb/>quod prius.
<pb n="vol. 6, p. 46"/>
<lb/>4. Praeterea, omnis virtus moralis consistit in medio. Sed medium determinatur
<lb/>secundum rationem rectam, ut dicitur 2 Ethic. Cum ergo per intellectuales
<lb/>virtutes rectificetur, videtur quod ipsae intellectuales virtutes sint morales.
<lb/>SED CONTRA est quod Philosophus morales contra intellectuales dividit.
<lb/>Praeterea, diversorum perfectibilium diversae sunt perfectiones. Sed virtutes
<lb/>intellectuales perficiunt rationale per essentiam, virtutes autem morales rationale
<lb/>per participationem. Ergo dictae virtutes ad invicem distinguuntur.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod virtutes theologicae non debeant distingui ab utrisque.
<lb/>Ad ea enim ad quae potentia est naturaliter determinata, non indiget aliquo
<lb/>habitu superinducto. Sed cognitio Dei omnibus naturaliter est inserta, ut dicit
<lb/>Damascenus; et similiter desiderium summi boni, ut dicit
<lb/>Boetius 4 de consolat. Ergo non indigemus aliquibus virtutibus quae
<lb/>Deum habeant pro obiecto, quod dicitur ad virtutes theologicas pertinere.
<lb/>2. Praeterea, sicut nos ponimus fruitionem divinam finem omnium actuum
<lb/>humanorum, ita philosophi posuerunt felicitatem. Sed ipsi non posuerunt aliquas
<lb/>virtutes quae haberent felicitatem pro obiecto. Ergo nec nos indigemus
<lb/>aliquibus virtutibus quae Deum habeant pro obiecto.
<lb/>3. Praeterea, ad eumdem habitum pertinet cognoscere principia, et quae ex
<lb/>principiis cognoscuntur. Sed finis est principium in operabilibus, ut dicit
<lb/>Philosophus in 7 Ethic., et 2 Physic. Ergo virtutes theologicae
<lb/>quae habent finem pro obiecto, non debent distingui a cardinalibus, quae dirigunt
<lb/>nos in his quae sunt ad finem.
<lb/>4. Praeterea, perfectiones perfectibilibus proportionantur. Sed in nobis non est
<lb/>aliqua potentia perfectibilis per virtutem humanam nisi rationale per essentiam,
<lb/>quod perficitur virtute intellectuali, et rationale per participationem,
<lb/>quod perficitur virtute morali. Ergo nec potest esse aliud genus virtutum praeter
<lb/>duo praedicta genera.
<lb/>SED CONTRA est quod Apostolus, 1 Corinth., 13, ponit has virtutes, fidem, spem
<lb/>et caritatem, quae nec sunt intellectuales nec morales, ut patet discurrendo per
<lb/>singulas virtutes quae a sanctis et philosophis numerantur. Ergo oportet ponere
<lb/>tertium genus virtutum quae theologicae dicuntur.
<lb/>Praeterea, magis distat Deus a creaturis quam quaevis creaturae ab invicem.
<lb/>Sed diversitas aliquarum creaturarum requirit diversitatem habituum. Ergo virtutes
<lb/>quae habent Deum pro obiecto, ab aliis distinguuntur.
<pb n="vol. 6, p. 48"/>
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod, sicut ex praedictis patet,
<lb/>virtus est habitus perficiens potentiam humanam ad bonum actum. Contingit
<lb/>autem aliquem actum dici bonum dupliciter: uno modo formaliter et per se;
<lb/>alio modo materialiter et per accidens. Quia enim actus a proprio obiecto formam
<lb/>recipit, ille actus formaliter dicitur bonus cuius obiectum est bonum
<lb/>secundum rationem boni: et quia bonum est obiectum voluntatis, ideo per
<lb/>modum istum actus bonus dici non potest nisi actus voluntatis, aut appetitivae
<lb/>partis. Materialiter autem actus dicitur bonus qui congruit potentiae operanti,
<lb/>quamvis eius obiectum non sit bonum sub ratione boni, sicut cum quis recte
<lb/>intelligit, et oculus clare videt.
<lb/>Et inde est quod voluntas imperat actus aliarum potentiarum, inquantum actus
<lb/>earum materialiter se habent ad rationem boni, quod est voluntatis obiectum:
<lb/>et secundum hoc aliquid de formali bonitate voluntatis pervenit ad alios actus
<lb/>qui a voluntate imperantur, secundum quam laudabiles et meritorii sunt; ut cum
<lb/>quis ex recta intentione considerat vel ambulat. Tamen ista bonitas est praeter
<lb/>propriam rationem actus secundum suam speciem. Contingit enim actum alicuius
<lb/>potentiae non appetitivae esse bonum bonitate voluntatis, non autem
<lb/>bonitate sui generis: sicut cum quis propter Deum ambulat claudicando, vel ex
<lb/>bona intentione considerat ea in quibus hebes est.
<lb/>Sic ergo virtus potest dici dupliciter. Uno modo habitus perficiens ad actum
<lb/>bonum potentiae humanae, sive sit bonus materialiter, sive formaliter; et sic
<lb/>habitus intellectuales et speculativi virtutes dici possunt, quibus intellectus et
<lb/>ratio ad verum determinantur, cuius consideratio bonus actus ipsorum est; et
<lb/>sic loquitur Philosophus in Ethic. De virtute. Alio modo potest dici virtus magis
<lb/>stricte, et secundum quod est in usu loquendi, habitus perficiens ad actum qui
<lb/>est bonus non solum materialiter, sed etiam formaliter: et sic solum habitus
<lb/>respicientes appetitivam partem virtutes dici possunt, non autem intellectuales,
<lb/>et specialiter speculativi.
<lb/>AD OBIECTA
<lb/>Ad primum ergo dicendum, quod illa verba intelliguntur de virtute morali, de
<lb/>qua Philosophus ibi agit, quae secundo modo dicitur virtus; et sic etiam accipit
<lb/>virtutem in 4 Topic.
<lb/>Ex quo patet solutio ad secundum.
<lb/>Ad tertium dicendum, quod ipsa virtus est materialiter bonum intellectus, cum
<lb/>sit finis eius: finis enim habet rationem boni, ut dicitur 3 Metaph.
<lb/>Ad quartum dicendum, quod consideratio veri est quaedam operatio intellectus,
<lb/>ad quam virtus intellectualis ordinatur: sed habitus qui operativi dicuntur, ordinantur
<lb/>ulterius ad exteriorem operationem quae dicitur factio, secundum quod
<pb n="vol. 6, p. 50"/>
<lb/>transit in exteriorem materiam transmutandam, ut patet in operibus mechanicis:
<lb/>et dicitur actio, secundum quod sistit in operante, prout eius operationes et
<lb/>passiones modificantur, quod contingit in operibus virtutum Moralium; et ideo
<lb/>prudentia, quae in eis dirigit, dicitur in 6 Ethic., recta ratio agibilium; ars
<lb/>vero mechanica recta ratio factibilium.
<lb/><hi rend="bold">Solutio II</hi>
<lb/>Ad secundam quaestionem dicendum, quod mos dicitur dupliciter. Uno modo
<lb/>idem est quod consuetudo. Consuetudo autem importat quamdam frequentiam
<lb/>circa ea quae facere vel non facere in nobis est. Naturalia enim, vel quae semper
<lb/>fiunt, consueta non dicuntur: sed per voluntatem contingit aliquid in nobis
<lb/>facere vel non facere. Inde tractum est nomen moris ad significandum actus
<lb/>voluntarios, vel appetitivae partis, secundum inclinationem appetitus ad huiusmodi
<lb/>actus: quae quidem inclinatio quandoque est ex natura, quandoque ex
<lb/>consuetudine, quandoque ex infusione. Unde et dicuntur mores animalium ea
<lb/>quae proveniunt in ipsis ex passionibus appetitivae partis, sicut quod solicitantur
<lb/>circa filios, et quod repugnant, et huiusmodi: sicut patet in 9 de Animalibus
<lb/>quamvis in eis dicantur mores magis secundum similitudinem quam secundum
<lb/>proprietatem: quia non agunt quasi dominium suorum actuum habentia,
<lb/>sed magis a natura aguntur, ut dicit Damascenus. Et sic
<lb/>etiam apud Graecos hoc nomen «ethos» dupliciter sumitur: et secundum quod
<lb/>importat diuturnitatem quamdam, dicitur febris ethica: secundum autem quod
<lb/>importat morem secundo modo acceptum, dicitur scientia ethica, quam nos
<lb/>moralem dicimus.
<lb/>Sic ergo loquendo de more actus, ita se habet ad hoc quod sit moralis, sicut se
<lb/>habet ad voluntatem et appetitum. Sunt enim aliqui actus a parte appetitiva eliciti,
<lb/>sicut velle, eligere, concupiscere, et huiusmodi; et tales actus essentialiter
<lb/>morales sunt. Alii vero sunt actus a parte appetitiva non eliciti, sed imperati,
<lb/>sicut ambulare, considerare et huiusmodi; et isti non sunt morales quantum ad
<lb/>speciem suam, sed solum quantum ad usum eorum, prout imperantur a voluntate;
<lb/>et ita virtutes, quae perficiunt appetitivam partem, proprie dicuntur morales.
<lb/>Virtutes autem perficientes intellectivam, perficiunt eam ad actus perfectos
<lb/>in genere cognitionis, non autem secundum ordinem ad imperium voluntatis.
<lb/>Per scientiam enim non fit ut aliquis recta intentione consideret sed ut verum in
<lb/>singulis videatur ei: et ideo virtutes morales ab intellectualibus distinguuntur.
<lb/>AD OBIECTA
<lb/>Ad primum ergo patet solutio ex aequivocatione moris.
<lb/>Ad secundum dicendum, quod virtutes intellectuales non pertinent ad scientiam
<lb/>ethicam quasi sint essentialiter morales, sed inquantum earum usus moralis est,
<lb/>quod a voluntate imperatur.
<pb n="vol. 6, p. 52"/>
<lb/>Ad tertium dicendum, quod, sicut Commentator dicit in 6 Ethic., prudentia
<lb/>media est inter morales et intellectuales: est enim essentialiter intellectualis,
<lb/>cum sit habitus cognitivus, et rationem perficiens; sed est moralis quantum ad
<lb/>materiam, inquantum est directiva Moralium virtutum, cum sit recta ratio agibilium,
<lb/>sicut dictum est.
<lb/>Ad quartum dicendum, quod medium determinatur per virtutem intellectualem
<lb/>et moralem secundum prudentiam, sed diversimode: quia prudentia determinat
<lb/>medium per modum dirigentis et ostendentis; sed virtus moralis per modum
<lb/>exequentis et inclinantis in medium. Unde dicit Tullius, quod
<lb/>operatur per modum naturae: et in hoc defecit Socrates, morales ab intellectualibus
<lb/>non distinguens: posuit enim omnes virtutes esse scientias quasdam, ut
<lb/>dicitur in 6 Ethic.
<lb/><hi rend="bold">Solutio III</hi>
<lb/>Ad tertiam quaestionem dicendum, quod in omnibus quae agunt propter finem
<lb/>oportet esse inclinationem ad finem, et quamdam inchoationem finis: alias nunquam
<lb/>operarentur propter finem. Finis autem ad quem divina largitas hominem
<lb/>ordinavit vel praedestinavit, scilicet fruitio sui ipsius, est omnino supra facultatem
<lb/>naturae creatae elevatus: quia «nec oculus vidit, nec auris audivit, nec in cor
<lb/>hominis ascendit, quae praeparavit Deus diligentibus se», ut dicitur 1 Corinth.,
<lb/>2, 9. Unde per naturalia tantum homo non habet sufficienter inclinationem ad
<lb/>illum finem; et ideo oportet quod superaddatur homini aliquid per quod habeat
<lb/>inclinationem in finem illum, sicut per naturalia habet inclinationem in finem sibi
<lb/>connaturalem: et ista superaddita dicuntur virtutes theologicae ex tribus.
<lb/>Primo quantum ad obiectum: quia cum finis ad quem ordinati sumus, sit ipse
<lb/>Deus, inclinatio quae praeexigitur, consistit in operatione quae est circa ipsum
<lb/>Deum. Secundo quantum ad causam: quia sicut ille finis est a Deo nobis ordinatus
<lb/>non per naturam nostram, ita inclinationem in finem operatur in nobis
<lb/>solus Deus: et sic dicuntur virtutes theologicae, quasi a solo Deo in nobis creatae.
<lb/>Tertio quantum ad cognitionem, inclinatio in finem non potest per naturalem
<lb/>rationem cognosci, sed per revelationem divinam: et ideo dicuntur theologicae,
<lb/>quia divino sermone sunt nobis manifestatae: unde philosophi nihil de
<lb/>eis cognoverunt.
<lb/>AD OBIECTA
<lb/>Ad primum ergo dicendum, quod quamvis homo naturaliter ordinetur ad Deum et
<lb/>per cognitionem et per affectionem, inquantum est naturaliter eius particeps,
<lb/>tamen quia est quaedam eius participatio supra naturam, ideo quaeritur quaedam
<lb/>cognitio et affectio supra naturam: et ad hanc exiguntur virtutes theologicae.
<pb n="vol. 6, p. 54"/>
<lb/>Ad secundum dicendum, quod felicitas illa quam philosophi posuerunt, est ad
<lb/>quam per vires naturales homo pervenire potest; et ideo ex seipso habet inclinationem
<lb/>naturalem in finem illum: unde non praeexiguntur aliquae virtutes
<lb/>inclinantes in finem, sed solum dirigentes in operibus quae sunt ad finem. Non
<lb/>sic autem est in proposito.
<lb/>Ad tertium dicendum, quod principia speculativa cognoscuntur per alium habitum
<lb/>naturalem quam conclusiones, scilicet per intellectum; conclusiones vero
<lb/>per scientiam. Sed in affectu non praecedit aliquis habitus naturalis, sed ex
<lb/>ipsa natura potentiae est inclinatio ad finem ultimum naturae proportionatum,
<lb/>ut dictum est. Sed ad finem supra naturam elevatum oportet habitum gratuitum
<lb/>praecedere alios habitus et in intellectuali, ut fidem, et in affectu, ut caritatem
<lb/>et spem ad quam naturalis inclinatio non pertingit.
<lb/>Ad quartum dicendum, quod non solum habitus distinguuntur ex subiectis, sed
<lb/>etiam ex obiectis. Virtutes ergo morales et intellectuales distinguuntur ab invicem
<lb/>ex parte subiecti, ut dictum est; sed virtutes theologicae distinguuntur ab
<lb/>utrisque ex parte obiecti, quod est supra naturale posse utriusque partis. Unde
<lb/>theologicarum virtutum aliqua respicit cognitionem, sicut fides, et habet communionem
<lb/>quamdam cum intellectualibus virtutibus; et aliqua respicit affectionem,
<lb/>sicut caritas, et habet communionem cum moralibus.
<lb/>ARTICULUS 5
<lb/><hi rend="bold">Utrum virtutes theologicae sint tantum tres</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod sint plures virtutes theologicae quam tres. Quia virtus theologica,
<lb/>ut dictum est, habet Deum pro obiecto. Sed timor Dei habet Deum pro
<lb/>obiecto. Ergo est virtus theologica.
<lb/>2. Praeterea, sapientia est de divinis, scientia autem de creaturis. Ergo sapientia
<lb/>etiam est virtus theologica.
<lb/>3. Praeterea, latria colit Deum. Sed colere Deum habet Deum pro obiecto. Ergo
<lb/>latria est virtus theologica.
<lb/>4. Praeterea, fides habet Deum pro obiecto, inquantum est prima veritas; spes
<lb/>vero, inquantum est summa largitas vel maiestas; caritas autem, inquantum est
<lb/>summa bonitas. Cum ergo sint plura attributa in Deo, videtur quod sint etiam
<lb/>plures virtutes theologicae.
<lb/>5. SED CONTRA, videtur quod sint tantum duae. Quia ad operationem finis non
<lb/>praeexigitur nisi cognitio finis, quod facit fides; et desiderium finis, quod facit
<lb/>caritas. Ergo videtur quod sint tantum duae virtutes theologicae.
<pb n="vol. 6, p. 56"/>
<lb/>6. Item, videtur quod sola una. Quia sola caritas Deum attingit. Sed omnis virtus
<lb/>attingit suum obiectum. Ergo sola caritas habet Deum pro obiecto, et ita sola
<lb/>debet dici virtus theologica.
<lb/>Item, videtur quod tres; per hoc quod dicitur 1 Corinth. 13, 13: «Nunc autem
<lb/>manent fides, spes, caritas, tria haec».
<lb/>Praeterea, per virtutes theologicas conformamur Trinitati. Ergo debent esse tres.
<lb/><hi rend="bold">Solutio</hi>
<lb/>Respondeo dicendum, quod, sicut dictum est, virtutes theologicae faciunt in
<lb/>nobis inclinationem in finem, scilicet in Deum. In omni autem agente propter
<lb/>finem, quod agit per voluntatem, duo praeexiguntur quae circa finem habet,
<lb/>antequam ad finem operetur; scilicet cognitio finis, et intentio perveniendi ad
<lb/>finem. Ad hoc autem quod finem intendat, duo requiruntur; scilicet possibilitas
<lb/>finis, quia nihil movetur ad impossibile; et bonitas eius, quia intentio non est
<lb/>nisi boni; et ideo requiritur fides, quae facit finem cognitum, et spes, secundum
<lb/>quam inest fiducia de consecutione finis ultimi, quasi de re possibili sibi; et
<lb/>caritas, per quam finis reputatur bonum ipsi intendenti, inquantum facit quod
<lb/>homo afficiatur ad finem; alias nunquam tenderet in ipsum.
<lb/>AD OBIECTA
<lb/>Ad primum ergo dicendum, quod timor non dicit motum in Deum, sed magis
<lb/>fugam ab ipso, inquantum homo ex ipsius maiestatis consideratione per reverentiam
<lb/>resilit in propriam parvitatem: et ideo non dicit aliquid quod praeexigatur
<lb/>ad motum in finem.
<lb/>Ad secundum dicendum, quod sapientia est de divinis in statu viae per rationem
<lb/>creaturarum ex quibus Creatorem cognoscimus; unde non est circa Deum secundum
<lb/>id quod in seipso est ut finis supra posse naturae elevatus, sicut fides.
<lb/>Ad tertium dicendum, quod latria non habet Deum pro obiecto, sed id quod
<lb/>Deo exhibet tamquam debitum Deo: Deum autem habet pro fine proximo; unde
<lb/>non est virtus theologica, sed cardinalis.
<lb/>Ad quartum dicendum, quod virtutes theologicae non distinguuntur penes attributa
<lb/>divina, sed penes ea quae exiguntur in eo qui operatur propter finem,
<lb/>antequam propter finem operetur.
<pb n="vol. 6, p. 58"/>
<lb/>Ad quintum dicendum, quod cognitio et affectio finis non sufficiunt ad hoc quod
<lb/>homo incipiat operari propter finem, nisi habeat fiduciam de consecutione
<lb/>finis: quia alias nunquam inciperet operari; et praecipue quando finis est elevatus
<lb/>supra naturam operantis.
<lb/>Ad sextum dicendum, quod caritas coniungit quodammodo realiter Deo, et sic
<lb/>attingit ipsum realiter; quod non facit fides et spes. Nec hoc requiritur ad operationem
<lb/>quae est circa Deum, sed quod operans uniatur ei quasi obiecto operationis,
<lb/>sicut visus visibili etiam distanti.
<lb/>p.  60
<lb/><hi rend="bold">QUAESTIO 2</hi>
<lb/>Deinde quaeritur specialiter de fide; et circa hoc quaeruntur quinque: 1. Quid
<lb/>sit fides; 2. De eius actu; 3. De subiecto; 4. Utrum sit virtus; 5. De ordine eius
<lb/>ad alias virtutes.
<lb/>ARTICULUS 1
<lb/><hi rend="bold">Utrum definitio Apostoli quam ponit de fide,</hi>
<lb/><hi rend="bold">sit conveniens secundum omnem partem</hi>
<lb/><hi rend="bold">Ad primum sic proceditur.</hi>
<lb/>1. Apostolus Hebr. 11, 1, dicit, quod «fides est substantia sperandarum rerum,
<lb/>argumentum non apparentium»; et videtur quod inconvenienter definiat fidem.
<lb/>Nullus enim habitus est substantia. Fides est habitus. Ergo non est substantia.
<lb/>2. Praeterea, definitio debet dari ex prioribus, et ex his quae per se sunt. Sed
<lb/>obiectum per se fidei non est res speranda, sed res credenda, et spes est posterior
<lb/>fide. Ergo debuit dicere, rerum credendarum, non, sperandarum.
<lb/>3. Praeterea, sicut ad fidem sequitur spes, ita et caritas: quia caritas est magis
<lb/>propinqua fini quam spes. Ergo debuit dicere, quod est substantia diligendarum
<lb/>rerum magis quam sperandarum.
<lb/>4. Praeterea, fides est de his quae sunt supra rationem. Sed argumentum est
<lb/>actus rationis. Ergo fides non est argumentum.
<lb/>5. Praeterea, idem non debet poni in diversis generibus. Sed argumentum est
<lb/>aliud genus quam substantia. Ergo male definit per utrumque.
<lb/>6. Praeterea, ea quae sunt vera et non apparentia, sunt dubia. Sed non apparentia
<lb/>possunt esse vera ignota. Ergo cum fides sit cognitio quaedam, videtur
<lb/>quod magis debuit dicere, dubiorum, quam, non apparentium.
<lb/>7. Praeterea, cognitio praecedit affectionem. Sed hoc quod dicit, argumentum
<lb/>non apparentium, pertinet ad cognitionem; quod autem dicit, substantia rerum
<lb/>sperandarum, pertinet ad affectionem. Ergo male ordinavit partes definitionis.
<lb/>8. Praeterea, unius rei est una definitio sicut unum esse. Sed de fide dantur
<lb/>multae aliae definitiones. Ergo haec non videtur esse sufficiens.
<pb n="vol. 6, p. 62"/>
<lb/>Respondeo dicendum, quod dicta assignatio Apostoli est recta et propria definitio
<lb/>fidei quantum ad ea quae exiguntur ad definitionem, quamvis non quantum
<lb/>ad modum definitionis, quam auctores, et etiam philosophi, neglexerunt, sicut
<lb/>etiam et formam syllogismi praetermittunt ponentes ea ex quibus syllogismus
<lb/>formari potest. Habitus autem quilibet per actum cognoscitur, et actus ex obiecto
<lb/>specificatur, et ex fine bonitatem habet; et ideo Apostolus definit fidem per
<lb/>duo, scilicet per comparationem ad obiectum, quod est res non apparens, scilicet
<lb/>secundum naturalem cognitionem; et per comparationem ad finem, in hoc
<lb/>quod dicit: substantia rerum sperandarum. Quamvis enim idem sit obiectum et
<lb/>finis fidei, non tamen secundum eamdem rationem: est enim Deus obiectum
<lb/>eius, inquantum est prima veritas supra posse naturale intellectus nostri elevata;
<lb/>et sic dicitur non apparens; est vero finis eius, secundum quod est quodammodo
<lb/>bonum sua altitudine facultatem humanam excedens, sed sua liberalitate
<lb/>seipsum communicabilem praebens; et hoc dicitur res speranda.
<lb/>AD OBIECTA
<lb/>Ad primum ergo dicendum, quod fides dicitur substantia, non quia sit in genere
<lb/>substantiae, sed quia quamdam proprietatem habet substantiae: sicut enim substantia
<lb/>est fundamentum et basis omnium aliorum entium, ita fides est fundamentum
<lb/>totius spiritualis aedificii. Et per hunc modum dicitur etiam quod lux
<lb/>est hypostasis coloris, quia in natura lucis omnes colores fundantur.
<lb/>Ad secundum dicendum, quod in hoc quod dicit, rerum sperandarum, non
<lb/>intendit ponere obiectum fidei, sed finem. Finis autem fidei ultimus quamvis sit
<lb/>ipsa veritas, cuius visio pro fide redditur, non tamen verum dicit rationem finis.
<lb/>Sed cum spes designet quemdam motum tendentis in finem, res speranda importat
<lb/>terminum illius motus, et ita importat rationem finis. Finis autem quantum
<lb/>ad intentionem prius est in omnibus habitibus qui ad voluntatem pertinent,
<lb/>quamvis sit posterius in adeptione.
<lb/>Ad tertium dicendum, quod amor est communiter et rei iam adeptae et rei adipiscendae;
<lb/>spes autem est tantum rei adipiscendae: quia «illud quod videt quis,
<lb/>quid sperat?» Roman. 8, 24. Unde cum fides sit de non visis, res speranda
<lb/>importat relationem ad finem proprium, secundum statum in quo est fides, non
<lb/>autem res diligenda; et ideo magis dicit, «Rerum sperandarum» quam, diligendarum:
<lb/>quia definitio ex propriis debet dari.
<lb/>Ad quartum dicendum, quod argumentum proprie dicitur processus rationis de
<lb/>notis ad ignota manifestanda, secundum quod dicit Boetius, quod est ratio rei
<lb/>dubiae faciens fidem. Et quia tota vis argumenti consistit in medio termino, ex
<lb/>quo ad ignotorum probationem proceditur; ideo dicitur ipsum medium argumentum,
<pb n="vol. 6, p. 64"/>
<lb/>sive sit signum, sive causa, sive effectus. Et quia in medio termino, vel
<lb/>in principio ex quo argumentando proceditur, continetur virtute totus processus
<lb/>argumentationis; ideo tractum est nomen argumenti ad hoc quod quaelibet brevis
<lb/>praelibatio futurae narrationis dicatur argumentum, sicut in epistolis Pauli
<lb/>singulis praemittuntur argumenta. Et quia principium vel medium dicitur argumentum
<lb/>inquantum habet virtutem manifestandi conclusionem, et haec virtus
<lb/>inest ei ex lumine intellectus agentis, cuius est instrumentum, quia omnia quae
<lb/>arguuntur, a lumine manifestantur, ut dicitur Ephes. 5; ideo ipsum lumen quo
<lb/>manifestantur principia, sicut principiis manifestantur conclusiones, potest dici
<lb/>argumentum ipsorum principiorum.
<lb/>Et his tribus ultimis modis potest dici fides argumentum. Primo inquantum ipsa
<lb/>fides est manifestativa alterius, sive inquantum unus articulus manifestat alium,
<lb/>sicut resurrectio Christi resurrectionem futuram; sive inquantum ex ipsis articulis
<lb/>quaedam alia in theologia syllogizantur; sive inquantum fides unius hominis
<lb/>confirmat fidem alterius. Secundo potest dici argumentum, inquantum est
<lb/>praelibatio futurae visionis, in qua veritas plenarie cognoscitur. Tertio inquantum
<lb/>lumen infusum, quod est habitus fidei, manifestat articulos, sicut lumen
<lb/>intellectus agentis manifestat principia naturaliter nota. Sed esse argumentum
<lb/>secundum primum modum accidit fidei; et ideo in definitione fidei ponitur
<lb/>argumentum secundum alterum duorum modorum ultimorum.
<lb/>Ad quintum dicendum, quod argumentum et substantia non ponuntur in definitione
<lb/>fidei sicut genera, sed quasi actus, sicut consuetum est quod habitus definiuntur
<lb/>per actus, quia ex eis cognoscuntur; et illorum actuum unus importat
<lb/>comparationem fidei ab obiectum, alius comparationem eius ad finem ultimum,
<lb/>ut dictum est.
<lb/>Ad sextum dicendum, quod dubietas tollit firmitatem adhaesionis, quod non tollit
<lb/>hoc quod dicitur non apparens; sed tollit tantum visionem rei creditae; et
<lb/>ideo non potuit dici, dubiorum, quia fides habet firmam adhaesionem; sed dicitur,
<lb/>«Non apparentium», quia non habet plenam visionem.
<lb/>Ad septimum dicendum, quod cognitio fidei ex voluntate procedit: quia nullus
<lb/>credit nisi volens; et ideo non est mirum, si in definitione fidei ea quae ad affectionem
<lb/>pertinent, his quae pertinent ad cognitionem, praeponuntur.
<lb/>Ad octavum dicendum, quod si definitio de re aliqua daretur quae complete
<lb/>comprehenderet omnia principia rei, non esset unius rei nisi una definitio. Sed
<lb/>quia in quibusdam definitionibus ponuntur quaedam principia sine aliis, ideo
<lb/>contingit variari definitiones de una et eadem re. Definitio autem fidei data ab
<lb/>apostolo comprehendit omnia principia fidei, ex quibus habitus consueverunt
<lb/>definiri, scilicet finem, obiectum, et actum; ex quibus etiam intelligitur genus et
<lb/>subiectum: quia ex actu cognoscitur quae potentia sit subiectum fidei; et iterum
<lb/>ex actu cognoscitur habitus, quod est genus fidei remotum; et ex fine cognoscitur
<lb/>virtus, quod est genus proximum.
<pb n="vol. 6, p. 66"/>
<lb/>Et hoc etiam ponit Damascenus dicens, quod «fides est
<lb/>rerum quae sperantur, hypostasis, rerum quae non videntur, redargutio»; et addit
<lb/>quoddam accidens fidei, scilicet certitudinem, subdens: «iniudicabilis species, et
<lb/>certa, et quae comprehendi non potest, eorum quae a Deo nobis annuntiata sunt,
<lb/>et petitionum nostrarum fruitionis», idest adimpletionis. Facit enim fides certitudinem
<lb/>et de credendis, secundum quod est argumentum, et de adipiscendis,
<lb/>secundum quod est substantia rerum sperandarum. Dionysius autem in libro
<lb/>De divin. nom., definit fidem dicens: «Fides est manens credentium collocatio,
<lb/>quae iustos collocat in virtute», et hoc est idem quod Apostolus dicit: «Substantia
<lb/>rerum sperandarum». Augustinus autem dicit, quod fides est
<lb/>«virtus qua creduntur quae non videntur»; et hoc est idem quod dicit Apostolus:
<lb/>«Argumentum non apparentium»; et in idem redit quod Damascenus dicit,
<lb/>quod fides est «non inquisitivus consensus»: quia per hoc
<lb/>quod dicit, «Non inquisitivus», ostendit quod ea quae fidei sunt, non sunt pervia
<lb/>rationi inquirenti. Hugo autem de Santo Victore definit
<lb/>fidem per aliquod eius accidens, scilicet certitudinem, dicens, quod fides est
<lb/>«certitudo quaedam animi de absentibus supra opinionem et infra scientiam constituta».
<lb/>Et hoc etiam accidens fidei potest haberi ex definitione Apostoli ex hoc
<lb/>quod fides est «argumentum non apparentium»: «argumentum» enim importat
<lb/>certitudinem; unde ponit scientiam supra opinionem: «non apparentium»
<lb/>vero importat absentiam cognoscibilis, per quod ponitur fides sub scientia. Unde
<lb/>patet quod definitio Apostoli includit omnes alias definitiones de fide datas.
<lb/>ARTICULUS 2
<lb/><hi rend="bold">Utrum credere sit cum assensu cogitare</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod credere non sit cum assensione cogitare, ut dicit Augustinus.
<lb/>Assentire enim voluntatis esse videtur, sicut consentire.
<lb/>Sed credere ad cognitionem pertinet. Ergo credere non est assentire.
<lb/>2. Praeterea, cogitare inquisitionem importat; quia cogitare est simul coagitare.
<lb/>Sed fides, ut dicit Damascenus, est non inquisitivus consensus.
<lb/>Ergo credere, quod est actus fidei, magis est assentire sine cogitatione, quam
<lb/>cum cogitatione.
<lb/>3. Praeterea, cogitare est actus cogitativae potentiae, quae ponitur a philosophis
<lb/>in parte sensitiva, cum habeat organum determinatum. Sed ea quae sunt fidei,
<lb/>solus intellectus percipit. Ergo credere non habet cogitationem adiunctam.4
<lb/>4. Praeterea, si credere est cum assensione cogitare, est scire, et huiusmodi.
<lb/>Ergo scire est idem quod credere; quod falsum est.
<pb n="vol. 6, p. 68"/>
<lb/><hi rend="bold">Quaestiuncula II</hi>
<lb/>1. Ulterius. VIDETUR quod inconvenienter multiplicetur credere, secundum quod
<lb/>est actus fidei. Unius enim habitus unus est actus, ex quo habitus per actus
<lb/>discernuntur. Sed fides est unus habitus. Ergo tantum unus actus debet assignari.
<lb/>2. Praeterea, de eo quod demonstratur, non est fides, sed scientia: quia quod
<lb/>demonstratur, non est non apparens. Sed Deum esse, demonstrative probatur
<lb/>etiam a philosophis. Ergo actus fidei non est credere Deum esse.
<lb/>3. Praeterea, in actu fidei discernitur fidelis ab infideli. Sed nullus est ita infidelis
<lb/>quin credat quod Deus non loquitur nisi verum. Ergo credere vera esse
<lb/>quae Deus loquitur, non est actus fidei; sed magis credere vera esse quae nuntius
<lb/>Dei loquitur: et sic credere homini magis est actus fidei quam credere Deo.
<lb/>4. Praeterea, fides et caritas sunt virtutes distinctae. Sed amare Deum est actus
<lb/>caritatis. Ergo credendo amare non est actus fidei.
<lb/>5. Praeterea, per hoc quod homo Deum amat, in eum tendit et adhaeret ei, et
<lb/>membris eius incorporatur. Ergo videtur quod superflue ponatur ista verborum
<lb/>inculcatio.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod actus fidei habeat minorem certitudinem quam actus
<lb/>scientiae. Quia, ut dicit Hugo de Santo Victore, fides est certitudo
<lb/>de absentibus, infra scientiam, et supra opinionem. Ergo sicut fides est certior
<lb/>quam opinio, ita est minus certa quam scientia.
<lb/>2. Praeterea, certius est quod est dubitationi impermixtius, sicut albius est quod
<lb/>est nigro impermixtius. Sed ea quae sunt scita, nullo modo possunt habere
<lb/>dubitationem; ea autem quae sunt credita, possunt habere aliquem motum dubitationis
<lb/>salva fide. Ergo fides non habet tantam certitudinem sicut scientia.
<lb/>3. Praeterea, omnis certitudo nostrae cognitionis procedit ex visione sensus, vel
<lb/>ex visione intellectus. Sed fides est de his quae non videntur a sensu neque
<lb/>intellectu. Ergo fides non habet aliquam certitudinem, ut videtur.
<lb/>SED CONTRA, Augustinus dicit, quod nihil est certius homini
<lb/>sua fide.
<lb/>Praeterea, quanto ratio quae facit fidem, firmior est, tanto fides est certior. Sed
<lb/>scientiam facit ratio humana, quae in infinitum deficit a ratione divina, quae
<lb/>fidem facit. Ergo fides est multo certior quam scientia.
<pb n="vol. 6, p. 70"/>
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod, sicut dicit Philosophus
<lb/>in 3 de Anima, duplex est operatio intellectus. Una quae comprehendit quidditates
<lb/>simplices rerum; et haec operatio vocatur a philosophis formatio vel simplex
<lb/>intelligentia; et huic intellectui respondet vox incomplexa significans hunc
<lb/>intellectum: unde sicut in voce incomplexa non invenitur veritas et falsitas, ita
<lb/>nec in hac operatione intellectus: et ideo sicut vox incomplexa propter hoc
<lb/>quod non est in ea veritas et falsitas, non conceditur nec negatur; ita secundum
<lb/>hanc operationem intellectus non assentit vel dissentit: et propter hoc in hac
<lb/>operatione non potest inveniri fides, cuius est assentire; sed in alia operatione,
<lb/>qua intellectus componit et dividit, in qua iam invenitur verum et falsum, sicut
<lb/>in enuntiatione: et propter hoc intellectus in hac sua operatione assentit vel dissentit,
<lb/>sicut et enuntiatio conceditur aut negatur: et ideo in hac operatione
<lb/>invenitur fides, quae habet assensum.
<lb/>Cum autem ab assentiendo sententia dicatur, quae, ut dicit Isaac, est determinata
<lb/>acceptio alterius partis contradictionis; oportet quod qui assentit, intellectum
<lb/>ad alteram partem contradictionis determinet. Quod quidem contingit tripliciter,
<lb/>secundum triplicem nostri intellectus considerationem. Potest enim
<lb/>intellectus noster considerari uno modo secundum se; et sic determinatur ex
<lb/>praesentia intelligibilis, sicut materia determinatur ex praesentia formae: et
<lb/>hoc quidem contingit in his quae statim lumine intellectus agentis intelligibilia
<lb/>fiunt, sicut sunt prima principia, quorum est intellectus: et similiter determinatur
<lb/>iudicium sensitivae partis ex hoc quod sensibile subiacet sensibus, quorum
<lb/>principalior et certior est visus; et ideo praedicta cognitio intellectus vocatur
<lb/>visio. Alio modo potest considerari intellectus noster secundum ordinem ad
<lb/>rationem, quae ad intellectum terminatur, dum resolvendo conclusiones in principia
<lb/>per se nota, earum certitudinem efficit: et hoc est assensus scientiae.
<lb/>Tertio modo consideratur intellectus in ordine ad voluntatem; quae quidem
<lb/>omnes vires animae ad actus suos movet: et haec quidem voluntas determinat
<lb/>intellectum ad aliquid quod neque per seipsum videtur, neque ad ea quae per se
<lb/>videntur, resolvi posse determinat, ex hoc quod dignum reputat illi esse adhaerendum
<lb/>propter aliquam rationem, qua bonum videtur ei illi rei adhaerere;
<lb/>quamvis illa ratio ad intellectum terminandum non sufficiat propter imbecillitatem
<lb/>intellectus, qui non videt per se hoc cui assentiendum ratio iudicat; neque
<lb/>psum ad principia per se nota resolvere valet: et hoc assentire proprie vocatur
<lb/>credere. Unde et fides captivare dicitur intellectum, inquantum non secundum
<lb/>proprium motum ad aliquid determinatur, sed secundum imperium voluntatis:
<lb/>et sic in credente ratio per se intellectum non terminat, sed mediante voluntate.
<pb n="vol. 6, p. 72"/>
<lb/>Quando vero ratio quae movet ad alteram partem, neque sufficit ad intellectum
<lb/>terminandum, quia non resolvit conclusiones in principia per se nota; neque
<lb/>sufficit ad voluntatem terminandum, ut bonum videatur illi parti adhaerere:
<lb/>tunc homo opinatur illud cui adhaeret, et non terminatur intellectus ad unum,
<lb/>quia semper remanet motus ad contrarium: accipit enim unam partem cum formidine
<lb/>alterius; et ideo opinans non assentit. Quando vero homo non habet
<lb/>rationem ad alteram partem magis quam ad alteram; vel quia ad neutram
<lb/>habet, quod nescientis est; vel quia ad utramque habet, sed aequalem, quod
<lb/>dubitantis est: tunc nullo modo assentit, cum nullo modo determinetur eius
<lb/>iudicium, sed aequaliter se habeat ad diversas.
<lb/>Patet ergo ex praedictis, quod cum assensione cogitare separat credentem ab
<lb/>omnibus aliis. Cum enim cogitatio discursum rationis importet, intelligens
<lb/>assensum sine cogitatione habet: quia intellectus principiorum est, quae quisque
<lb/>statim probat audita, secundum boetium in lib. De hebdomadibus.
<lb/>Sciens autem et assensum et cogitationem habet; sed non cogitationem cum
<lb/>assensu, sed cogitationem ante assensum: quia ratio ad intellectum resolvendo
<lb/>perducit, ut dictum est; credens autem habet assensum simul et cogitationem;
<lb/>quia intellectus ad principia per se nota non perducitur: unde, quantum est in
<lb/>se, adhuc habet motum ad diversa, sed ab extrinseco determinatur ad unum,
<lb/>scilicet ex voluntate. Opinans autem habet cogitationem sine assensu perfecto;
<lb/>sed habet aliquid assensus, inquantum adhaeret uni magis quam alii. Dubitans
<lb/>autem nihil habet de assensu, sed habet cogitationem. Nesciens autem neque
<lb/>assensum neque cogitationem habet.
<lb/>AD OBIECTA
<lb/>Ad primum ergo dicendum, quod quia sensus non habet se ad multa, sed determinate
<lb/>unum accipit, quia non confert; ideo determinatio potentiae, etiam
<lb/>superioris, a sensu denominatur, sed differenter: quia determinatio cogitationis
<lb/>ad aliquid, dicitur assensus, quia aliquid non praecedit; determinatio autem
<lb/>voluntatis ad unum, dicitur consensus, quia cogitationem praesupponit, cum
<lb/>qua simul sentit, dum in illud tendit quod ratio bonum esse iudicat. Et ideo consentire
<lb/>dicitur voluntatis, sed assentire intellectus.
<lb/>Ad secundum dicendum, quod per hoc quod dicit Damascenus, quod fides est
<lb/>non inquisitivus assensus, excluditur inquisitio rationis intellectum terminantis,
<lb/>non inquisitio voluntatem inclinans: et ex hoc ipso quod intellectus terminatus
<lb/>non est, remanet motus intellectui, inquantum naturaliter tendit in sui determinationem.
<lb/>Unde fides consistit media inter duas cogitationes: quarum una
<lb/>voluntatem inclinat ad credendum, et haec praecedit fidem; illa vero tendit ad
<lb/>intellectum eorum quae iam credit: et haec est simul cum assensu fidei; unde
<lb/>dicitur Isaiae 7, 9: «Si non credideritis, non intelligetis».
<pb n="vol. 6, p. 74"/>
<lb/>Ad tertium dicendum, quod illa potentia quae a philosophis dicitur cogitativa,
<lb/>est in confinio sensitivae et intellectivae partis, ubi pars sensitiva intellectivam
<lb/>attingit. Habet enim aliquid a parte sensitiva, scilicet quod consideret formas
<lb/>particulares; et habet aliquid ab intellectiva, scilicet quod conferat; unde et in
<lb/>solis hominibus est. Et quia pars sensitiva notior est quam intellectiva, ideo
<lb/>sicut determinatio intellectivae partis a sensu denominatur, ut dictum est, ita
<lb/>collatio omnis intellectus a cogitatione nominatur.
<lb/>Ad quartum dicendum, quod iam patet ex dictis quod illa assignatio soli credenti
<lb/>convenit.
<lb/><hi rend="bold">Solutio II</hi>
<lb/>Ad secundam quaestionem dicendum, quod sicut ex praedictis patet, actus credentis
<lb/>ex tribus dependet, scilicet ex intellectu, qui terminatur ad unum; ex
<lb/>voluntate, quae determinat intellectum per suum imperium; et ex ratione, quae
<lb/>inclinat voluntatem: et secundum hoc tres actus assignantur fidei. Ex hoc enim
<lb/>quod intellectus terminatur ad unum, actus fidei est credere Deum, quia obiectum
<lb/>fidei est Deus secundum quod in se consideratur, vel aliquid circa ipsum,
<lb/>vel ab ipso. Ex hoc vero quod intellectus determinatur a voluntate, secundum
<lb/>hoc actus fidei est credere in Deum, idest amando in eum tendere: est enim
<lb/>voluntatis amare. Secundum autem quod ratio voluntatem inclinat ad actus
<lb/>fidei, est credere Deo: ratio enim qua voluntas inclinatur ad assentiendum his
<lb/>quae non videt, est quia Deus ea dicit: sicut homo in his quae non videt, credit
<lb/>testimonio alicuius boni viri qui videt ea quae ipse non videt.
<lb/>AD OBIECTA
<lb/>Ad primum ergo dicendum, quod per omnia praedicta non nominatur nisi unus
<lb/>completus actus fidei; sed ex diversis quae in fide inveniuntur diversimode
<lb/>nominatur: illo enim actu quo credit in Deum, credit Deo, et credit Deum.
<lb/>Ad secundum dicendum, quod quamvis Deum esse, simpliciter possit demonstrari;
<lb/>tamen Deum esse trinum et unum, et alia huiusmodi, quae fides in Deo
<lb/>credit, non possunt demonstrari; secundum quae est actus fidei credere Deum.
<lb/>Ad tertium dicendum, quod fidelis credit homini non inquantum homo, sed
<lb/>inquantum Deus in eo loquitur, quod ex certis experimentis colligere potest:
<lb/>infidelis autem non credit Deo in homine loquenti.
<lb/>Ad quartum dicendum, quod amare simpliciter est actus caritatis: sed amando
<lb/>credere est actus fidei per caritatem motae ad actum suum.
<lb/>Ad quintum dicendum, quod illa quatuor pertinent ad fidem secundum ordinem
<lb/>ad voluntatem, ut dictum est; voluntas autem est finis; et ideo ista quatuor
<lb/>distinguuntur secundum ea quae exiguntur ad consecutionem finis. Praeexigitur
<lb/>enim primo affectio ad finem; et ad hoc pertinet credendo amare. Ex amore
<pb n="vol. 6, p. 76"/>
<lb/>autem et desiderio finis aliquis in finem incipit moveri; et ad hoc pertinet credendo
<lb/>in eum ire. Motus autem ad finem perducit ad hoc quod aliquis fini
<lb/>coniungatur; et ad hoc pertinet credendo ei adhaerere. Ex coniunctione autem
<lb/>ad finem aliquis in participationem perfectionum finis perducitur; et ad hoc
<lb/>pertinet credendo membris eius incorporari.
<lb/><hi rend="bold">Solutio III</hi>
<lb/>Ad tertiam quaestionem dicendum, quod certitudo nihil aliud est quam determinatio
<lb/>intellectus ad unum. Tanto autem maior est certitudo, quanto est fortius
<lb/>quod determinationem causat. Determinatur autem intellectus ad unum tripliciter,
<lb/>ut dictum est. In intellectu enim principiorum causatur determinatio ex hoc
<lb/>quod aliquid per lumen intellectus sufficienter inspici per ipsum potest. In
<lb/>scientia vero conclusionum causatur determinatio ex hoc quod conclusio
<lb/>secundum actum rationis in principia per se visa resolvitur: in fide vero ex hoc
<lb/>quod voluntas intellectui imperat.
<lb/>Sed quia voluntas hoc modo non determinat intellectum ut faciat inspici quae
<lb/>creduntur, sicut inspiciuntur principia per se nota, vel quae in ipsa resolvuntur;
<lb/>sed hoc modo ut intellectus firmiter adhaereat; ideo certitudo quae est in scientia
<lb/>et intellectu, est ex ipsa evidentia eorum quae certa esse dicuntur; certitudo
<lb/>autem fidei est ex firma adhaesione ad id quod creditur. In his ergo quae per
<lb/>fidem credimus, ratio voluntatem inclinans, ut dictum est, est ipsa veritas prima,
<lb/>sive Deus, cui creditur, quae habet maiorem firmitatem quam lumen intellectus
<lb/>humani, in quo conspiciuntur principia, vel ratio humana, secundum quam conclusiones
<lb/>in principia resolvuntur; et ideo fides habet maiorem certitudinem
<lb/>quantum ad firmitatem adhaesionis, quam sit certitudo scientiae vel intellectus:
<lb/>quamvis in scientia et intellectu sit maior evidentia eorum quibus assentitur.
<lb/>AD OBIECTA
<lb/>Ad primum ergo dicendum, quod certitudo fidei dicitur media inter certitudinem
<lb/>scientiae et opinionis non intensive per modum quantitatis continuae, sed
<lb/>extensive per modum numeri. Certitudo enim scientiae consistit in duobus, scilicet
<lb/>in evidentia, et firmitate adhaesionis. Certitudo autem fidei consistit in uno
<lb/>tantum, scilicet in firmitate adhaesionis. Certitudo vero opinionis in neutro.
<lb/>Quamvis certitudo fidei, de qua loquimur, quantum ad illud unum sit vehementior
<lb/>quam certitudo scientiae quantum ad illa duo. Vel dicendum, quod loquitur
<lb/>de fide quae est opinio firmata rationibus, non autem de fide infusa.
<lb/>Ad secundum dicendum, quod credenti accidit aliquis motus dubitationis ex hoc
<lb/>quod intellectus eius non est secundum se terminatus in sui intelligibilis visione,
<lb/>sicut est in scientia et intellectu, sed solum ex imperio voluntatis; et ideo sciens
<lb/>quantum ad id non recedit a dubietate magis quam credens; sed credens secundum
<lb/>firmitatem adhaesionis magis recedit quam sciens secundum illa duo.
<lb/>Ad tertium dicendum, quod ratio illa ex insufficienti procedit, ut dictum est.
<pb n="vol. 6, p. 78"/>
<lb/>ARTICULUS 3
<lb/><hi rend="bold">Utrum fides sit in voluntate sicut in subiecto</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod fides sit in voluntate sicut in subiecto. Quia, secundum
<lb/>Hugonem de Sanct. Vict., fides habet in cogitatione
<lb/>materiam, sed in affectu substantiam. Sed illud est subiectum accidentis
<lb/>ubi est sua essentia quae substantia dicitur. Ergo fides est in affectu sicut in
<lb/>subiecto.
<lb/>2. Praeterea, sicut certitudo scientiae est ex intellectu, ita certitudo fidei est ex
<lb/>voluntate: quia credere non potest homo, nisi velit, ut dicit Augustinus.
<lb/>Sed subiectum scientiae est intellectus. Ergo eadem ratione subiectum
<lb/>fidei est voluntas.
<lb/>3. Praeterea, meritum in voluntate consistit. Sed actus fidei est meritorius. Ergo
<lb/>est actus voluntatis.
<lb/>4. Praeterea, opposita sunt circa idem. Sed infidelitas est in voluntate, quia
<lb/>secundum quod est in intellectu, habet ignorantiam, quae non est peccatum, sed
<lb/>excusat. Ergo fides est in voluntate.
<lb/>SED CONTRA, obiectum habitus concordat obiecto potentiae, quae est eius
<lb/>subiectum. Sed obiectum fidei est verum, quod est obiectum intellectus; non
<lb/>autem bonum quod est obiectum voluntatis. Ergo subiectum fidei non est voluntas
<lb/>sed intellectus.
<lb/>Praeterea, ad eamdem vim pertinet fides et id quod fidei succedit in gloria. Sed
<lb/>id quod fidei succedit, scilicet visio, pertinet ad intellectum. Ergo et fides.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod pertineat ad intellectum practicum. Sicut enim dicit
<lb/>Philosophus in 3 de Anima, intellectus speculativus nihil dicit de
<lb/>fugiendo vel amabili. Sed per fidem instruimur quid vitare debeamus. Ergo
<lb/>fides est in intellectu practico.
<lb/>2. Praeterea, intellectus speculativus proportionaliter respondet imaginationi,
<lb/>sicut intellectus practicus aestimationi, quae est in parte sensitiva. Sed imaginatio
<lb/>non facit confidentiam et terrorem, ut dicitur in 2 de Anima,
<lb/>immo per eam nos habemus ad terribilia ac si essemus in pictura considerantes.
<lb/>Ergo nec intellectus speculativus. Sed fides est principium spei et facit tremorem:
<lb/>quia daemones credunt et contremiscunt, ut dicitur Iacob. 1. Ergo fides
<lb/>non est in intellectu speculativo.
<lb/>3. Praeterea, intellectus speculativus non permiscetur voluntati, sed practicus.
<lb/>Fides autem consistit in intellectu et voluntate, ut dictum est. Ergo subiectum
<lb/>eius non est intellectus speculativus sed practicus.
<pb n="vol. 6, p. 80"/>
<lb/>SED CONTRA, intellectus practicus est contingentium operabilium a nobis. Sed
<lb/>fides est aeternorum. Ergo fides non est in intellectu practico.
<lb/>Praeterea, cognitio practica est causa cognitorum. Sed fides non est causa
<lb/>rerum quae creduntur. Ergo non est in intellectu practico.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod sit virtus intellectualis. Virtus enim intellectualis est
<lb/>quae habet pro subiecto intellectum. Sed fidei subiectum est intellectus. Ergo
<lb/>est virtus intellectualis.
<lb/>2. Praeterea, articuli fidei, quorum est fides, sunt sicut principia in aliis scientiis,
<lb/>ex quibus procedit theologia. Sed intellectus principiorum est virtus intellectualis,
<lb/>ut patet per Philosophum in 6 Ethic. Ergo et fides articulorum est virtus
<lb/>intellectualis.
<lb/>3. Praeterea, virtus intellectualis, ut dicit Philosophus in 6 Ethic., est per
<lb/>quam non dicitur nisi verum. Sed fidei falsum subesse non potest. Ergo fides est
<lb/>virtus intellectualis.
<lb/>SED CONTRA est quod Philosophus dicit in 6 Ethic., quod suspicio non est
<lb/>virtus intellectualis, sicut nec opinio; et eadem ratione nec fides, quae est ex
<lb/>eorum genere.
<lb/>Praeterea, virtus est ultimum in re de potentia, ut dicitur in 1 De caelo et Mund.
<lb/>Sed fides non ponit intellectum in ultimum sui, quia per ipsam intellectus
<lb/>non terminatur in aliqua visione. Ergo fides non est virtus intellectualis.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod voluntas importat actum
<lb/>intellectus sicut et actum irascibilis et concupiscibilis. Ad hoc autem quod actus
<lb/>irascibilis et concupiscibilis sit perfectus, oportet quod non solum sit aliquis
<lb/>habitus in voluntate vel ratione imperante, sed etiam quod sit aliquis habitus in
<lb/>irascibili et concupiscibili exequente, ut faciliter actum exequatur; unde et
<lb/>oportet aliquem habitum esse in intellectu ad hoc quod voluntati faciliter obediat
<lb/>in his quae sunt supra rationem; et hoc est habitus fidei; et ideo subiectum
<lb/>fidei est intellectus.
<lb/>AD OBIECTA
<lb/>Ad primum ergo dicendum, quod substantia non sumitur ibi pro essentia, sed
<lb/>pro forma. Fidei autem forma quodammodo est caritas, ut infra patebit, quae in
<lb/>voluntate est.
<pb n="vol. 6, p. 82"/>
<lb/>Ad secundum dicendum, quod scientia et intellectus habent certitudinem per id
<lb/>quod ad cognitionem pertinet, scilicet evidentiam eius cui assentitur; fides
<lb/>autem habet certitudinem ab eo quod est extra genus cognitionis, in genere
<lb/>affectionis existens; et ideo scientia et intellectus est sicut in subiecto in eo a
<lb/>quo habet certitudinem, non autem fides.
<lb/>Ad tertium dicendum, quod meritum consistit in voluntate sicut in causa,
<lb/>inquantum ipsa semper importat actum meritorium; non autem semper in ipsa
<lb/>est sicut in subiecto: quia actus meritorius quandoque elicitur ab aliis potentiis.
<lb/>Ad quartum dicendum, quod infidelitas est etiam in intellectu sicut in subiecto;
<lb/>in voluntate autem sicut in imperante infidelitatis actum ut est, actus infidelitatis
<lb/>demeritorius.
<lb/><hi rend="bold">Solutio II</hi>
<lb/>Ad secundam quaestionem dicendum, quod intellectus speculativus et practicus
<lb/>in hoc differunt quod intellectus speculativus considerat verum absolute, practicus
<lb/>autem considerat verum in ordine ad opus. Contingit autem quandoque
<lb/>quod verum ipsum quod in se considerabatur, non potest considerari ut regula
<lb/>operis, sicut accidit in mathematicis, et in his quae a motu separata sunt; unde
<lb/>huiusmodi veri consideratio est tantum in intellectu speculativo.
<lb/>Quandoque autem verum quod in re consideratur, potest ut regula operis considerari:
<lb/>et tunc intellectus speculativus fit practicus per extensionem ad opus.
<lb/>Hoc autem contingit dupliciter. Quia aliquando illud verum quod utroque modo
<lb/>potest considerari, non habet magnam utilitatem, nisi inquantum ordinatur ad
<lb/>opus: quia cum sit contingens, non habet fixam veritatem: sicut est consideratio
<lb/>de operibus virtutum; et tunc talis consideratio, quamvis possit esse et speculativi
<lb/>et practici intellectus, tamen principaliter est practici intellectus. Aliquando
<lb/>vero illius veri consideratio habet in se dignitatem quamdam, etiam si nunquam
<lb/>ad opus ordinetur, sicut accidit in consideratione divinorum, quorum cognitio
<lb/>dirigit in opere; et tamen visio Dei est ultimus finis operis; et tunc illa consideratio
<lb/>principaliter est in intellectu speculativo, et secundario in practico.
<lb/>Cum ergo fidei obiectum proprium sit veritas prima, quae, inquantum est finis
<lb/>operis, regulat in opere: fides principaliter erit in intellectu speculativo, et
<lb/>secundario in practico: quia intellectus speculativus et practicus non sunt
<lb/>diversae potentiae, sed differunt fine, ut dicitur in 2 Metaphys., et 3 de Anima,
<lb/>inquantum practicus ordinatur ad opus, speculativus autem ad veritatis inspectionem
<lb/>tantum.
<pb n="vol. 6, p. 84"/>
<lb/>AD OBIECTA
<lb/>Ad primum ergo dicendum, quod fides inclinat ad operandum et fugiendum,
<lb/>inquantum illud verum quod in se considerari potest, accipitur ut regula operis.
<lb/>Ad secundum dicendum, quod inquantum verum quod fides considerat, accipitur
<lb/>ut conveniens vel contrarium, secundum hoc fides inducit vel tremorem vel
<lb/>spem vel aliquid huiusmodi.
<lb/>Ad tertium dicendum, quod coniunctio intellectus ad voluntatem non facit intellectum
<lb/>practicum, sed ordinatio eius ad opus: quia voluntas communis est et speculativo et
<lb/>practico: voluntas enim est finis; sed finis invenitur in speculativo
<lb/>et practico intellectu.
<lb/><hi rend="bold">Solutio III</hi>
<lb/>Ad tertiam quaestionem dicendum, quod cum virtus ponat potentiam in ultimo
<lb/>quantum ad actum, non sufficit ad rationem virtutis quod potentia per actum
<lb/>ponatur in ultimo quantum ad obiectum, sed oportet quod ponatur in ultimo
<lb/>quantum ad modum agendi, ut scilicet actus sit bonus non solum ex eo quod
<lb/>bonum est quod fit, sed eo quod bene fit, sicut patet in virtutibus moralibus.
<lb/>Bonum autem intellectus est verum, quod est finis et perfectio eius. Unde non
<lb/>sufficit ad rationem virtutis intellectualis quod per eam cognoscatur verum; sed
<lb/>oportet quod actus quo verum consideratur, sit perfectus etiam ex modo, ut
<lb/>bene quis intelligat. Bene autem operari intellectum, non contingit ex hoc quod
<lb/>ex bona voluntate eius operatio procedit, ut dictum est; sed efficacia intellectus
<lb/>ad obiectum proprium conspiciendum vel in se vel per resolutionem ad id quod
<lb/>in se conspicitur. Fides autem per actum suum ponit intellectum in ultimo quantum
<lb/>ad obiectum, inquantum facit assentire primae veritati; non autem quantum
<lb/>ad modum proprium ipsius intellectus: quia intellectus noster non est per
<lb/>fidem tantae efficaciae, ut id quod credit, inspicere per se possit, vel ad ea quae
<lb/>inspicit reducere; et ideo fides non est virtus intellectualis.
<lb/>AD OBIECTA
<lb/>Ad primum ergo dicendum, quod non omnis habitus qui habet pro subiecto
<lb/>intellectum potest dici virtus intellectualis, nisi perficiat intellectum et quantum
<lb/>ad obiectum et quantum ad modum actus.
<lb/>Ad secundum dicendum, quod ad principia aliarum scientiarum videnda sufficit
<lb/>lumen intellectus agentis; et ideo habitus illorum principiorum est virtus; sed
<lb/>ad visionem articulorum neque lumen intellectus agentis sufficit, neque lumen
<lb/>fidei; et ideo non est virtus intellectualis.
<lb/>Ad tertium dicendum, quod hoc quod fides non errat, sed semper verum dicit,
<lb/>non est ex perfecto modo intelligendi, sed magis ex alio quod est extra intellectum,
<lb/>scilicet ex infallibili ratione, quae dirigit voluntatem.
<pb n="vol. 6, p. 86"/>
<lb/>ARTICULUS 4
<lb/><hi rend="bold">Utrum fides sit virtus, et utrum sit habitus</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod fides nullo modo sit virtus. Nulla enim virtus praeter intellectualem
<lb/>habet verum pro obiecto, nec est habitus cognitivus, sed operativus. Sed
<lb/>fides est habitus cognitivus, et habet verum pro obiecto. Ergo cum non sit virtus
<lb/>intellectualis, videtur quod nullo modo possit dici virtus.
<lb/>2. Praeterea, credere videtur univoce dici, secundum quod dicimur aliis credere.
<lb/>Sed fides aliorum non est virtus. Ergo nec fides articulorum.
<lb/>3. Praeterea, omne quod est contra rationem, est vituperabile: quia malum
<lb/>hominis est contra rationem esse, ut dicit Dionysius. Sed fides
<lb/>cum faciat abnegare rationem, videtur contra rationem esse. Ergo credere est
<lb/>vituperabile; ergo fides non est virtus.
<lb/>4. Praeterea, sicut per fidem cognoscimus ea quae sunt supra rationem, ita et
<lb/>per prophetiam. Sed prophetia non dicitur virtus. Ergo nec fides.
<lb/>5. Praeterea, in Deo dicuntur esse virtutes exemplares. Sed fides non habet
<lb/>exemplar in Deo. Ergo fides non est virtus.
<lb/>SED CONTRA, nihil iustificat nisi virtus. Sed fides iustificat; Rom. 5, 1:
<lb/>«Iustificati ergo ex fide». Ergo fides est virtus.
<lb/>Praeterea, vita spiritualis est per virtutem. Est autem vita spiritualis per fidem,
<lb/>ut dicitur Rom. 1 et 2. Ergo fides est virtus.
<lb/>Praeterea, per virtutes efficimur filii Dei. Hoc autem fit per fidem; Ioan. 1, 12:
<lb/>«Dedit eis potestatem filios Dei fieri, his qui credunt in nomine eius». Ergo
<lb/>fides est virtus.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod fides non sit una virtus. Quidam enim articuli fidei
<lb/>sunt de aeternis, ut qui pertinent ad Trinitatem personarum; quidam vero de
<lb/>temporalibus, sicut qui pertinent ad Incarnationem Christi. Sed scientia et
<lb/>sapientia sunt diversa dona per hoc quod sunt de temporalibus et aeternis.
<lb/>Ergo fides non est una virtus.
<lb/>2. Praeterea, spes et timor differunt per hoc quod spes est de bonis futuris,
<lb/>timor vero de malis. Sed fides est de utrisque, quia est de suppliciis et praemiis.
<lb/>Ergo fides non est una virtus.
<lb/>3. Praeterea, ad fidem pertinent multa quae sunt moralis philosophiae, sicut
<lb/>fornicationem esse mortale peccatum; et quae sunt naturalis, sicut mundum
<lb/>non esse aeternum; et quae sunt philosophiae primae, sicut Deum habere
<lb/>curam de actibus humanis. Ergo videtur quod fides non sit unus habitus.
<pb n="vol. 6, p. 88"/>
<lb/>SED CONTRA, Ephes. 4, 5: «Una fides».
<lb/>Praeterea, sicut prudentia dirigit intentionem in politicis, ita fides in gratuitis,
<lb/>ut dicit Augustinus. Sed prudentia est una, quamvis in diversis
<lb/>intentionem dirigat. Ergo et fides.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod, sicut supra dictum est,
<lb/>cum virtutis sit reddere opus bonum, operatio potest dici bona vel formaliter,
<lb/>inquantum procedit ex potentia quae movetur in bonum secundum rationem
<lb/>boni, vel materialiter, secundum quod est congruus et connaturalis potentiae.
<lb/>Et utroque modo actus fidei est bonus; quia et congruit intellectui inquantum est
<lb/>verorum; et iterum procedit a voluntate imperante, quae movetur in bonum quasi
<lb/>in obiectum. Ex parte autem intellectus, quamvis habeat bonitatem ratione obiecti,
<lb/>non tamen habet perfectionem, quia deficit modus, ut dictum est, eo quod non
<lb/>habeat conspicuam veritatem, cui adhaeret. Sed ex parte voluntatis potest habere
<lb/>perfectionem; inquantum voluntas perfecta in appetitu boni firmitatem et certitudinem
<lb/>facit in fide: et ideo Bernardus dicit, quod fides
<lb/>est «voluntaria quaedam et certa praelibatio nondum propalatae veritatis».
<lb/>Unde patet quod fides est virtus, non quidem intellectualis, sed eo modo quo
<lb/>communiter loquimur de virtute, quae producit actum bonum ex bonitate voluntatis
<lb/>procedentem. Nec tamen est virtus moralis: quia non est ordinativa appetitus
<lb/>sensibilis, ut consistat circa delectationes et tristitias et operationes, sicut
<lb/>circa materiam et obiectum: sed est virtus theologica; quod quidem genus philosophi
<lb/>non cognoverunt.
<lb/>AD OBIECTA
<lb/>Ad primum ergo dicendum, quod prima propositio habet veritatem de virtutibus
<lb/>quas philosophi cognoverunt, qui praeter intellectuales, nullas virtutes nisi
<lb/>morales posuerunt.
<lb/>Ad secundum dicendum, quod ratio inclinans voluntatem ad credendum articulos,
<lb/>est ipsa veritas prima, quae est infallibilis; sed ratio quae inclinat voluntatem
<lb/>ad credendum alia, est vel aliquod signum fallibile, vel dictum alicuius
<lb/>scientis, qui et falli et fallere potest: unde voluntas non dat infallibilem veritatem
<lb/>intellectui credenti alia credibilia, sicut dat infallibilem veritatem credendi
<lb/>articulos fidei: et propter hoc haec fides est virtus et non alia.
<lb/>Ad tertium dicendum, quod fides non est contra rationem, sed supra rationem:
<lb/>et ideo non dicitur abnegare rationem quasi rationem veram destruens, sed
<lb/>quasi eam captivans in obsequium Christi, ut dicit Apostolus 2 Corinth. 10.
<pb n="vol. 6, p. 90"/>
<lb/>Ad quartum dicendum, quod prophetia nullo modo potest esse virtus: neque
<lb/>intellectualis, cum non perficiatur per eam operatio intellectus secundum
<lb/>modum intellectui connaturalem: quia ea quae per prophetiam revelantur, non
<lb/>possunt resolvi ad principia naturaliter cognita: neque est virtus theologica,
<lb/>quia non habet Deum pro obiecto, sed res temporales: neque iterum actus intellectus
<lb/>per prophetam a voluntate imperatur.
<lb/>Ad quintum dicendum, quod fides habet exemplar in Deo quantum ad id quod
<lb/>perfectionis in ipsa est, scilicet cognitionem et certitudinem, sed non quantum
<lb/>ad id quod est imperfectionis: ex hoc enim non habet rationem virtutis.
<lb/><hi rend="bold">Solutio II</hi>
<lb/>Ad secundam quaestionem dicendum, quod habitus multitudinem et unitatem
<lb/>habet ex obiecto. Obiectum autem fidei est veritas prima, quae est simplex et
<lb/>invariabilis. Et ideo in fide invenitur duplex unitas: ex hoc enim quod unum et
<lb/>simplex est cui fides innititur, habitus fidei in habente non dividitur in plures
<lb/>habitus: ex hoc autem quod veritas est, habet potentiam uniendi diversos
<lb/>habentes fidem in similitudinem unius fidei, quae attenditur secundum idem
<lb/>creditum: quia, sicut dicit Dionysius, veritas habet vim colligendi
<lb/>et uniendi, e contrario error et ignorantia divisiva sunt.
<lb/>AD OBIECTA
<lb/>Ad primum ergo dicendum, quod fides non est de aliquo temporali sicut de
<lb/>obiecto; sed inquantum pertinet ad veritatem aeternam, quae est obiectum fidei,
<lb/>sic cadit sub fide; sicut fides credit passionem, inquantum Deus passus est.
<lb/>Ad secundum dicendum, quod spes et timor ad affectum pertinent, cuius proprium
<lb/>obiectum est bonum et malum, inquantum huiusmodi: et ideo diversificantur
<lb/>secundum differentiam boni et mali. Sed bonum et malum non differunt
<lb/>in ratione veri. Et ideo fides, cuius obiectum est verum, non distinguitur ex hoc
<lb/>quod aliquo modo est de bonis et malis.
<lb/>Ad tertium dicendum, quod fides considerat omnia illa diversa sub una ratione,
<lb/>scilicet secundum quod innituntur veritati primae: et ideo fides non diversificatur
<lb/>penes ea, quamvis sint diversae scientiae de eis, quae ea considerant rationibus
<lb/>propriis, quae diversae sunt.
<pb n="vol. 6, p. 92"/>
<lb/>ARTICULUS 5
<lb/><hi rend="bold">Utrum fides sit prior aliis virtutibus</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod fides non sit prior aliis virtutibus. Omnes enim virtutes simul
<lb/>infunduntur. Sed eorum quae sunt simul, unum non est post alterum. Ergo fides
<lb/>non est prior aliis virtutibus.
<lb/>2. Praeterea, fundamentum est prima pars aedificii. Sed super illud Luc. 11:
<lb/>«Dico vobis amicis meis, ne terreamini», dicit Glossa: «Fortitudo est fundamentum
<lb/>fidei»; et Bernardus dicit, quod in humilitate fundantur
<lb/>aliae virtutes. Et similiter timor videtur esse fundamentum: quia dicitur,
<lb/>Psalm. 110, 2: «Initium sapientiae timor Domini». Ergo videtur quod fides non
<lb/>sit prima.
<lb/>3. Praeterea, virtutes theologicae, ut prius dictum est, ad hoc sunt ut fiat quaedam
<lb/>hominis ordinatio ad finem. Sed spes et caritas propinquiores sunt fini quam
<lb/>fides, quia habent finem pro obiecto sub ratione finis. Ergo fide priores sunt.
<lb/>4. Praeterea, super Psalm. 36, «Noli aemulari» etc., dicit Glossa, quod spes
<lb/>introducit ad fidem. Ergo spes est prior fide.
<lb/>5. Praeterea, secundum ordinem potentiarum est ordo habituum. Sed fides est
<lb/>in intellectu, secundum quod est motus a voluntate, ut patet ex praedictis. Cum
<lb/>ergo caritas sit in voluntate, videtur quod caritas sit prior fide; et sic fides non
<lb/>est prima.
<lb/>6. Praeterea, fides est principaliter in intellectu speculativo. Sed speculativa
<lb/>vita sequitur activam: quia nullus pervenit ad contemplativae otium, nisi prius
<lb/>depuretur mens per exercitium activae. Ergo virtutes morales, quae pertinent
<lb/>ad vitam activam, sunt priores fide.
<lb/>SED CONTRA, cognitio praecedit affectionem: quia nihil diligitur nisi cognitum,
<lb/>ut dicit Augustinus. Sed fides est in cognitione, ceterae autem
<lb/>virtutes in affectione consistunt. Ergo fides aliis prior est.
<lb/>Praeterea, in omnibus virtutibus requiritur recta intentio. Sed fides intentionem
<lb/>dirigit, ut dicit Augustinus. Ergo fides est ante alias virtutes.
<lb/>Praeterea, per omnes virtutes homo accedit ad Deum. Sed accedentem ad
<lb/>Deum oportet credere, ut dicitur Heb. 11. Ergo fides est ante alias virtutes.
<pb n="vol. 6, p. 94"/>
<lb/><hi rend="bold">Solutio</hi>
<lb/>Respondeo dicendum, quod aliquid potest dici prius altero et tempore et natura.
<lb/>Tempore quidem omnes virtutes sunt simul, quia simul divinitus infunduntur;
<lb/>sed secundum naturam ordo virtutum pensandus est ex actibus, sicut et ordo
<lb/>potentiarum, quae simul in anima concreantur. Actus autem fidei consistit in
<lb/>cognitione veri, quam praesupponit affectio boni, quae exigitur in omnibus aliis
<lb/>virtutibus; et ideo fides, quantum ad id quod fidei est, prior est omnibus aliis
<lb/>virtutibus secundum naturam.
<lb/>AD OBIECTA
<lb/>Ad primum ergo dicendum, quod obiectio illa procedit de ordine temporis.
<lb/>Ad secundum dicendum, quod fundamentum dicitur in spiritualibus metaphorice
<lb/>ad similitudinem fundamenti materialis. Potest autem ista similitudo attendi
<lb/>quantum ad duo: scilicet quantum ad ordinem, quia fundamentum praecedit
<lb/>alias partes; et etiam quantum ad virtutem fundamenti, quia fundamentum
<lb/>totum aedificium sustentat: quorum utrumque per similitudinem in fide invenitur:
<lb/>quia ipsa omnibus aliis naturaliter prior est, et aliae in ipsa firmantur:
<lb/>quia sine ipsa, impossibile est placere Deo, Hebr. 11. Fortitudo autem dicitur
<lb/>fundamentum quantum ad alterum, inquantum scilicet spirituale aedificium
<lb/>contra adversa firmum reddit; humilitas contra prospera, quae sunt occasio
<lb/>culpae; sed timor contra ipsam culpam, quia timor Domini expellit peccatum,
<lb/>Eccli., 1, 27; unde timor praecedit alia quae ad affectionem pertinent, cum
<lb/>caritatem introducat, ut dicit Augustinus.
<lb/>Ad tertium dicendum, quod spes et caritas sunt propinquiores fini quantum ad
<lb/>consecutionem, quia caritas quodammodo attingit finem; unde ex hoc non
<lb/>habent quod sint secundum naturam prius fide; sed consequuntur eam, quia eis
<lb/>finem ostendit.
<lb/>Ad quartum dicendum, quod sicut finis est prior in intentione, et posterior in
<lb/>esse; ita quanto aliquid est propinquius fini, est prius in proposito, quamvis sit
<lb/>posterius in esse vel tempore vel natura; et ideo spes, secundum quod magis
<lb/>propinquat ad consecutionem finis quam fides, praecedit fidem in proposito,
<lb/>sed non in esse: et secundum hoc dicitur spes introducere ad fidem, non quae
<lb/>iam sit, sed quae proponitur futura: sicut cum alicui proponuntur aeterna bona,
<lb/>primo vult ea, secundo vult eis inhaerere per amorem, et tertio vult sperare ea,
<lb/>et quarto vult credere ea, ut credens possit iam sperare et amare et habere:
<lb/>unde in essendo fides prior est.
<pb n="vol. 6, p. 96"/>
<lb/>Ad quintum dicendum, quod quamvis fides praesupponat voluntatem, non
<lb/>tamen praesupponit voluntatem iam amantem, sed amare intendentem, inquantum
<lb/>est fides: quia non potest affectus in aliquo firmari per amorem in quo
<lb/>intellectus non est firmatus per assensum; sicut etiam non potest tendere in aliquod
<lb/>per desiderium quod prius intellectus non apprehendit. Unde iste est naturalis
<lb/>ordo actuum, quod prius apprehenditur Deus, quod pertinet ad cogitationem
<lb/>praecedentem fidem, deinde aliquis vult ad eum pervenire, deinde amare
<lb/>vult, et sic deinceps, ut dictum est prius.
<lb/>Ad sextum dicendum, quod fides non pertinet tantum ad vitam contemplativam;
<lb/>immo est principium et activae et contemplativae, inquantum ostendit finem
<lb/>utriusque.
<pb n="vol. 6, p. 98"/>
<lb/><hi rend="bold">QUAESTIO 3</hi>
<lb/>Deinde quaeritur de formatione fidei; et circa hoc quaeruntur quatuor:
<lb/>1. Utrum fides per caritatem formetur; 2. Utrum fides informis sit donum Dei;
<lb/>3. Utrum sit in daemonibus; 4. Utrum remaneat caritate adveniente.
<lb/>ARTICULUS 1
<lb/><hi rend="bold">Utrum fides formetur per caritatem</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod fides non formetur per caritatem. Formae enim est praecedere,
<lb/>cum sit principium rei. Sed caritas est posterior fide, ut dictum est. Ergo fides
<lb/>non formatur per caritatem.
<lb/>2. Praeterea, omnis res habet speciem a propria forma. Sed fides secundum
<lb/>suam speciem differt a caritate. Ergo caritas non est forma fidei.
<lb/>3. Praeterea, unius rei non sunt diversae formae. Sed fides formatur per gratiam.
<lb/>Ergo non formatur per caritatem.
<lb/>SED CONTRA, fides sine caritate non potest elicere actum meritorium, quem caritate
<lb/>veniente elicit. Ergo caritas dat fidei aliquam vim; et ita videtur eam aliquo
<lb/>modo formare.
<lb/>Praeterea, forma rei est decor eius. Sed fides fit decora, ut Deus eam acceptet,
<lb/>per caritatem. Ergo caritas format fidem.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod fides informis sit virtus. Quia dicit Augustinus in lib.
<lb/>De vera innoc., quod ceterae virtutes praeter caritatem possunt inesse bonis
<lb/>et malis. Ergo fides, secundum quod est virtus, potest esse in malis. Sed fides
<lb/>quae est in malis, est informis. Ergo fides informis est virtus.
<lb/>2. Praeterea, virtus est circa difficilia, et ex hoc habet laudem, ut dicit
<lb/>Philosophus. Sed difficillimum est credere articulos fidei; unde
<lb/>Augustinus dicit et habetur in sequenti distinctione, quod
<lb/>laus fidei est credere quae non videt. Ergo videtur quod fides informis, quae
<lb/>omnes articulos credit, sit virtus.
<lb/>3. Praeterea, nihil opponitur vitio, nisi sit virtus, aut vitium. Sed infidelitatis
<lb/>vitio opponitur fides informis. Cum ergo fides informis non sit vitium, videtur
<lb/>quod sit virtus.
<pb n="vol. 6, p. 100"/>
<lb/>SED CONTRA, fides informis est mortua, ut dicitur Iacob. 1. Sed nihil mortuum
<lb/>habet rationem virtutis. Ergo fides informis non est virtus.
<lb/>Praeterea, virtute nullus male utitur, ut dicit Augustinus.
<lb/>Sed fide informi aliquis male utitur. Ergo fides informis non est virtus.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod fides formata et informis differant specie. Quia, ut
<lb/>dicit Philosophus 5 Metaph., quaecumque differunt genere, differunt
<lb/>et specie. Sed fides formata et informis differunt genere: quia fides formata est
<lb/>virtus, non autem fides informis. Ergo fides formata et informis differunt specie.
<lb/>2. Praeterea, species rei est de forma sua. Sed fidei forma est caritas. Ergo
<lb/>fides informis non est illius speciei cuius est fides formata.
<lb/>3. Praeterea, eiusdem formae secundum speciem est idem actus secundum speciem.
<lb/>Sed fidei formatae actus est credere in Deum, non autem fidei informis.
<lb/>Ergo fides formata et informis differunt specie.
<lb/>SED CONTRA, habitus diversificantur ex actibus et obiectis. Sed fides informis et
<lb/>formata non differunt quantum ad obiectum proprium fidei, quod est veritas
<lb/>una. Ergo fides formata et informis non differunt specie.
<lb/>Praeterea, illud quod est extra essentiam rei, non variat speciem, sicut lumen
<lb/>adveniens aeri in corpore lucenti. Sed caritas est habitus separatus a fide per
<lb/>essentiam. Ergo fides formata caritate non differt specie a fide informi.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod in agentibus ordinatis
<lb/>fines agentium secundorum ordinantur ad finem agentis primi sicut totum universum
<lb/>ordinatur ad primum bonum, quod est Deus, ut dicit Philosophus,
<lb/>sicut exercitus ad bonum ducis; et ideo actio primi agentis
<lb/>est et prior et posterior. Prior in movendo: quia actiones omnium secundorum
<lb/>agentium fundantur super actionem primi agentis, quae cum sit una, communiter
<lb/>omnes firmans, specificatur eius effectus in hoc et in illo secundum exigentiam
<lb/>illius; sicut uno praecepto ducis praecipientis bellum unus accipit gladium,
<lb/>alius parat equum, et sic de aliis. Est autem posterior in utendo aliorum
<lb/>actibus ad finem proprium; et sic omnes actiones aliorum agentium modificantur
<lb/>per actionem primi agentis. Cum ergo in viribus animae voluntas habeat
<lb/>locum primi motoris, actus eius est prior quodammodo actibus aliarum virium,
<lb/>inquantum imperat eos secundum intentionem finis ultimi, et utitur eis in consecutione
<lb/>eiusdem. Et ideo vires motae a voluntate, duo ab ea recipiunt.
<pb n="vol. 6, p. 102"/>
<lb/>Primo formam aliquam ipsius secundum quod omne movens et agens imprimit
<lb/>suam similitudinem in motis et patientibus ab eo. Haec autem forma vel est
<lb/>secundum formam ipsius voluntatis, secundum quod omnes vires motae a
<lb/>voluntate libertatem ab ea participant; vel est secundum habitum perficientem
<lb/>voluntatem, qui est caritas; et sic omnes habitus qui sunt in viribus motis a
<lb/>voluntate perfecta, participant formam caritatis. Haec tamen forma quam a
<lb/>voluntate vires motae participant, est omnibus communis; unde praeter eam
<lb/>habitus, qui sunt perfectiones earum, habent speciales formas, secundum quod
<lb/>congruit potentiae quam perficiunt, per comparationem ad actus et obiecta.
<lb/>Secundo recipiunt a voluntate consummationem in fine; et sic caritas dicitur finis
<lb/>aliarum virtutum, inquantum per eam fini ultimo coniunguntur. Quia ergo fides,
<lb/>ut dictum est, est in intellectu secundum quod movetur a voluntate; ideo per caritatem,
<lb/>quae est perfectio voluntatis, formatur forma communis sibi et aliis virtutibus;
<lb/>tamen praeter eam habet formam specialem ex ratione proprii obiecti, et
<lb/>potentiae in qua est: et similiter consummationem per caritatem recipit.
<lb/>AD OBIECTA
<lb/>Ad primum ergo dicendum, quod fides simpliciter caritatem praecedit: quia
<lb/>velle, quod ad fidem exigitur, sine caritate esse potest: sed fides formata caritatem
<lb/>sequitur.
<lb/>Ad secundum dicendum, quod omnes virtutes conveniunt in fine; unde earum
<lb/>actus non differunt secundum modum illum quem recipiunt ex ordine ad finem,
<lb/>quem modum dat eis caritas, sed secundum modum quem habent ex natura
<lb/>potentiae et obiecto proprio; et ideo secundum hanc etiam formam distinguitur
<lb/>a caritate fides; et secundum hanc non formatur ab ea.
<lb/>Ad tertium dicendum, quod fides formatur a gratia mediante caritate: quia
<lb/>inquantum actus fidei est ex caritate, secundum hoc est Deo acceptus.
<lb/><hi rend="bold">Solutio II</hi>
<lb/>Ad secundam quaestionem dicendum, quod virtutis est facere actum perfectum.
<lb/>Actus autem potentiae motae ab alia potentia non potest esse perfectus nisi et
<lb/>superior potentia sit perfecta per habitum, ut non deficiat in dirigendo vel
<lb/>movendo, et inferior, ut non deficiat in exequendo; sicut patet in actu concupiscibilis,
<lb/>qui ad hoc quod sit perfectus, requiritur quod concupiscibilis sit perfecta
<lb/>per habitum temperantiae et ratio per habitum prudentiae: quod si desit prudentia
<lb/>in ratione, quantumcumque sit dispositio in concupiscibili ad actum temperantiae,
<lb/>virtutis rationem non habebit, ut dicit Philosophus.
<lb/>Quia ergo credere est actus intellectus, secundum quod est motus a voluntate;
<lb/>ad hoc quod iste actus perfectus sit, oportet quod intellectus perfectus sit per
<lb/>lumen fidei, et voluntas sit perfecta per habitum caritatis; et ideo informis fides
<lb/>non habet actum perfectum, et ideo non potest esse virtus.
<pb n="vol. 6, p. 104"/>
<lb/>AD OBIECTA
<lb/>Ad primum ergo dicendum, quod Augustinus large accipit nomen virtutis pro
<lb/>quacumque dispositione inclinante ad actum quo bonum agitur.
<lb/>Ad secundum dicendum, quod ad hoc quod sit virtus non solum oportet quod
<lb/>homo faciat ea quae sunt virtutis, ut quod faciat iusta vel fortia, sed quod faciat
<lb/>eo modo quo virtuosus facit; quamvis etiam aliquo modo ex hoc quod facit ea
<lb/>quae virtutis sunt, laudari possit. Hic autem modus, ut ex dictis patet, deficit in
<lb/>actu fidei informis; et ideo non est virtus.
<lb/>Ad tertium dicendum, quod etiam dispositio ad virtutem opponitur vitio; unde
<lb/>non oportet quod fides informis quae infidelitati opponitur, sit virtus.
<lb/><hi rend="bold">Solutio III</hi>
<lb/>Ad tertiam quaestionem dicendum, quod differentia habituum pensanda est ex
<lb/>actibus. Contingit autem aliquos actus dupliciter considerari: vel secundum
<lb/>speciem naturae, vel secundum speciem moris: et quandoque conveniunt secundum
<lb/>speciem quantum ad unum dictorum, et differunt secundum aliud; sicut
<lb/>occidere nocentem et innocentem non differunt secundum speciem naturae, sed
<lb/>secundum speciem moris: quia unum est actus vitii, scilicet homicidii, alterum
<lb/>actus virtutis, sive iustitiae: sed occidere latronem et liberare innocentem, sunt
<lb/>actus diversi secundum speciem naturae, et conveniunt secundum speciem
<lb/>moris, quia sunt actus iustitiae.
<lb/>Si ergo actus fidei formatae et informis considerentur secundum speciem naturae,
<lb/>sic sunt idem specie, quia speciem naturalem habet actus ex obiecto proprio.
<lb/>Si autem considerentur secundum esse moris, tunc differunt secundum
<lb/>completum et incompletum in eadem specie; sicut actus quo facit iusta non ut
<lb/>iustus, et quo facit iusta ut iustus. Et similiter fides formata et informis in specie
<lb/>naturae sunt penitus idem; sed in specie moris differunt, non quasi in diversis
<lb/>speciebus existentes, sed sicut perfectum et imperfectum in eadem specie, sicut
<lb/>dispositio et habitus virtutis.
<lb/>AD OBIECTA
<lb/>Ad primum ergo dicendum, quod virtus est genus fidei secundum esse moris; a
<lb/>quo tamen non penitus fides informis est aliena, sed est sicut imperfectum in
<lb/>illo genere.
<lb/>Ad secundum dicendum, quod a forma quam habet virtus ex ratione potentiae
<lb/>et obiecti proprii, habet speciem naturae; sed speciem moris habet a forma
<lb/>quam habet a potentia movente et dirigente: et ideo non sequitur quod differant
<lb/>specie, nisi sicut dictum est.
<lb/>Ad tertium dicendum, quod, sicut supra dictum est, per illa tria unus numero
<lb/>actus designatur quantum ad diversa: unde aliquid est in actu fidei formatae
<lb/>quod non est in actu fidei informis; non tamen est penitus alius.
<pb n="vol. 6, p. 106"/>
<lb/>ARTICULUS 2
<lb/><hi rend="bold">Utrum fides informis sit donum Dei, vel habitus acquisitus</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod fides informis non sit donum Dei, sed habitus acquisitus.
<lb/>Augustinus enim dicit, quod per scientiam fides acquiritur,
<lb/>nutritur, et defenditur. Sed nullus habitus acquisitus per scientiam aliquam est
<lb/>donum Dei, quasi habitus infusus. Ergo fides informis non est habitus infusus.
<lb/>2. Praeterea, Rom. 11 dicitur, quod fides ex auditu est; et Ioan. 20, 29, dicitur
<lb/>thomae: «Quia vidisti me, credidisti»; et Ioan. 4, 16: «Voca virum tuum»;
<lb/>Glossa, intellectum ad credendum; et Augustinus dicit, quod nullus
<lb/>credit nisi volens. Ex quibus omnibus habetur quod fides est ex aliquo quod in
<lb/>nobis est. Sed omne tale est habitus acquisitus. Ergo fides est habitus acquisitus.
<lb/>3. Praeterea, philosophi crediderunt Deum omnipotentem. Sed non habuerunt
<lb/>habitum infusum.
<lb/>4. Praeterea, habitus per seipsum est sufficiens ad movendum potentiam in
<lb/>actum. Sed in actum fidei homo fidelis non potest, nisi instruatur. Ergo fides est
<lb/>habitus acquisitus.
<lb/>5. Praeterea, «Dei perfecta sunt opera»; deuteron. 33, 4. Sed fides informis est
<lb/>quid imperfectum. Ergo non est a Deo.
<lb/>6. Praeterea, actio peccati non dicitur esse a Deo, propter deformitatem quam
<lb/>habet annexam, quae a Deo non est. Sed ex hoc ipso quod fides informis est,
<lb/>habet quamdam deformitatem. Ergo fides informis non est a Deo.
<lb/>SED CONTRA, 1 Corinth. 13, 2: «Si habuero omnem fidem», dicit Glossa, quod
<lb/>fides quae est sine caritate, donum Dei est: quia etiam in malis sunt multa dona
<lb/>Dei. Ergo informis fides est a Deo infusa.
<lb/>Praeterea, nullus potest in his quae sunt supra naturam, nisi per aliquid divinitus
<lb/>datum. Sed aliquis habens fidem informem assentit his quae sunt supra
<lb/>naturam. Ergo oportet quod hoc fiat per aliquid divinitus infusum.
<lb/>Praeterea, altiora sunt ea de quibus est fides, quam ea de quibus est prophetia.
<lb/>Sed prophetia non potest esse sine lumine infuso, sicut in bonis, similiter in
<lb/>malis. Ergo multo minus fides.
<lb/><hi rend="bold">Solutio</hi>
<lb/>Respondeo dicendum, quod sicut supra dictum est, habitus ad hoc sunt necessarii,
<lb/>ut potentiae quae per naturam non sunt determinatae ad actum perfectum,
<lb/>determinentur per habitum. Contingit autem quandoque quod inferior potentia
<lb/>non est determinata ad actum illum perfectum, sed superior potentia determinatur
<pb n="vol. 6, p. 108"/>
<lb/>ad ipsum; sicut concupiscibilis non est determinata ad tenendum medium
<lb/>in delectatione ex propria natura, sed ratio determinatur per naturam suam ad
<lb/>illud; et ideo habitus temperantiae acquiritur in concupiscibili ex vi superioris
<lb/>potentiae.
<lb/>Nulla autem potentia secundum suam naturam determinatur ad illa quae sunt
<lb/>supra naturam rationis nostrae, quorum est fides; et ideo ad hunc actum indigemus
<lb/>habitu, qui non est acquisitus: qui quidem in duobus nos adiuvat: in hoc
<lb/>scilicet quod intellectum facit facilem ad credendum credenda, contra duritiem,
<lb/>et discretum ad refutandum non credenda, contra errorem.
<lb/>AD OBIECTA
<lb/>Ad primum ergo dicendum, quod habitus infusus similis est habitui innato: quia
<lb/>sicut naturalis habitus datur in creatione, ita infusus in reparatione. Naturalis
<lb/>autem habitus, sicut intellectus principiorum, indiget ut cognitio determinetur
<lb/>per sensum, quo acquisitus non indiget: quia dum acquiritur, per actum determinationem
<lb/>recipit. Et similiter oportet quod fidei habitus determinationem
<lb/>recipiat ex parte nostra: et quantum ad istam determinationem dicitur fides
<lb/>acquiri per scientiam theologiae, quae articulos distinguit; sicut habitus principiorum
<lb/>dicitur acquiri per sensum quantum ad distinctionem principiorum, non
<lb/>quantum ad lumen quo principia cognoscuntur.
<lb/>Ad secundum dicendum, quod in fide quatuor considerantur; scilicet ipsum quod
<lb/>credendum est, ratio voluntatem determinans ad credendum, voluntas intellectui
<lb/>imperans, intellectus exequens: et secundum hoc fides quantum ad eius determinationem,
<lb/>et quantum ad eius actum qui in nobis est, quamvis habitus sit infusus,
<lb/>dicitur esse ex quatuor quae in nobis sunt. Quia quantum ad ipsum credendum
<lb/>dicitur esse ex auditu: quia determinatio credendorum fit in nobis per locutionem
<lb/>interiorem qua Deus nobis loquitur, vel vocem exteriorem. Quantum vero ad
<lb/>rationem, quae inducit voluntatem ad credendum, dicitur esse ex visione alicuius
<lb/>quod ostendit Deum esse qui loquitur in eo qui fidem annuntiat. Quantum vero
<lb/>ad imperium voluntatis dicitur fides esse ex voluntate. Quantum autem ad executionem
<lb/>intellectus, dicitur esse actus fidei ex intellectu.
<lb/>Ad tertium dicendum, quod philosophi, proprie loquendo, non crediderunt
<lb/>Deum omnipotentem, sed sciverunt: quia demonstrative illud probaverunt. Sed
<lb/>si aliqui illud sine demonstratione crediderunt, non crediderunt illud quasi Deo
<lb/>dicenti hoc, sed alicui signo ex quo illud coniecturati sunt.
<lb/>Ad quartum dicendum, quod non potest habitus infusus fidei in actum exire, nisi
<lb/>fides determinetur vel a Deo per revelationem, vel ab homine per doctrinam: et
<lb/>simile est de habitu principiorum.
<lb/>Ad quintum dicendum, quod perfectio divinorum operum est ex ipso; sed quod
<lb/>sit in eis aliqua imperfectio, hoc accidit ex parte recipientis.
<pb n="vol. 6, p. 110"/>
<lb/>Ad sextum dicendum, quod in actu peccati non solum est defectus debitae circumstantiae,
<lb/>sed est ibi positio indebitae; et ideo non tantum est imperfectus,
<lb/>sed est etiam malus; et ideo peccatum non dicitur a Deo esse. Sed in actu fidei
<lb/>informis est defectus alicuius quod debet esse; non autem est ibi positio alicuius
<lb/>quod esse non debeat; et ideo actus ille est imperfectus, non autem
<lb/>malus; et propter hoc a Deo est actus, non autem defectus.
<lb/>ARTICULUS 3
<lb/><hi rend="bold">Utrum fides informis sit in daemonibus</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod fides informis non sit in daemonibus. Visio enim fidei est in
<lb/>speculo et in aenigmate, ut dicitur 1 Corinth. 13. Sed aenigmatica et specularis
<lb/>cognitio est in nobis ex hoc quod per sensum naturaliter cognitionem accipimus;
<lb/>quod non est in daemonibus. Ergo in eis non potest esse fides informis.
<lb/>2. Praeterea, fides informis est donum gratuitum, ut dictum est. Sed post peccatum,
<lb/>Angelo non est infusum aliquod donum gratuitum; ante autem in eis fides
<lb/>non erat, sed visio. Ergo non habent fidem informem.
<lb/>3. Praeterea, actus fidei ex voluntate est. Sed nullus actus daemonum ex voluntate
<lb/>deliberata procedens, bonus est, ut in 2 lib., dist. 7, dictum est. Ergo cum
<lb/>actus fidei informis sit bonus, videtur quod non habeant fidem informem.
<lb/>SED CONTRA Iacob. 11, 19: «Daemones credunt, et contremiscunt».
<lb/>Praeterea, Rom. 1, super illud: «Ex fide in fidem», dicit Glossa: «Fides informis
<lb/>daemonum est».
<lb/><hi rend="bold">Quaestiuncula II</hi>
<lb/>1. Ulterius. VIDETUR quod in haereticis maneat fides informis. Ipsi enim credunt
<lb/>Deum trinum et unum, et Deum factum hominem. Sed haec sunt supra naturam.
<lb/>Cum ergo ea quae sunt supra naturam, non possint credi sine habitu fidei infuso,
<lb/>videtur quod in eis maneat fides infusa.
<lb/>2. Praeterea, in scientiis ita est quod qui obliviscitur unum scibilium quae pertinent
<lb/>ad unam scientiam, adhuc manet habitus quantum ad alia scibilia. Sed
<lb/>fides est habitus articulorum. Ergo si aliquis haereticus discredit unum articulum,
<lb/>adhuc manet fides in eo quantum ad alium articulum.
<lb/>3. Praeterea, fides informis est principium timoris servilis, qui est in daemonibus
<lb/>vel haereticis. Ergo fides informis est in eis.
<pb n="vol. 6, p. 112"/>
<lb/>SED CONTRA, omnis habitus infusus expellitur per actum contrarium, sicut patet
<lb/>inducendo in aliis. Sed haereticus habet actum oppositum fidei. Ergo habitus
<lb/>fidei in eo non manet.
<lb/>Praeterea, esset simul fidelis et infidelis quod est impossibile.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod de ratione fidei est quod
<lb/>credens assentiat aliquibus quae non videt nec secundum se, nec resolvere ea
<lb/>potest ad ea quae videt, sed inclinatur ad credendum ex aliqua ratione quae
<lb/>sufficit ad determinandum assensum in id quod creditur, quamvis non sufficiat
<lb/>ad inducendum ad visionem eius quod creditur. Ratio autem haec inducens ad
<lb/>credendum potest sumi vel ex aliquo creato, sicut quando per aliquod signum
<lb/>inducimur ad aliquod credendum vel de Deo vel de aliis rebus; vel sumitur ab
<lb/>ipsa veritate increata, sicut credimus aliqua quae nobis divinitus dicta sunt per
<lb/>ministros.
<lb/>Et primo modo dicta fides cogit intellectum ad credendum per hoc quod non
<lb/>apparet aliquid contrarium; sed secundo modo intellectus non cogitur, sed ex
<lb/>voluntate inclinatur. Et primo modo est fides in daemonibus, inquantum ex ipsa
<lb/>naturali cognitione simul, et ex miraculis quae vident supra naturam esse multo
<lb/>subtilius quam nos, coguntur ad credendum ea quae naturalem ipsorum cognitionem
<lb/>excedunt, non autem secundo modo.
<lb/>AD OBIECTA
<lb/>Ad primum ergo dicendum, quod quamvis in intellectu daemonis non sit obscuritas
<lb/>quae est in nobis ex sensu, est tamen obscuritas alia per hoc quod non
<lb/>possunt per cognitionem supernaturalem ad visionem veritatis pertingere,
<lb/>quam credere per aliqua signa compelluntur.
<lb/>Ad secundum dicendum, quod fides quae est in eis non est habitus infusus, sed
<lb/>ex naturali cognitione procedit.
<lb/>Ad tertium dicendum, quod in eis intellectus cogitur ad assentiendum; unde non
<lb/>omnino ex libera voluntate procedit.
<lb/><hi rend="bold">Solutio II</hi>
<lb/>Ad secundam quaestionem dicendum, quod sicut supra dictum est, fidei habitus
<lb/>infusus in duobus nos adiuvat, scilicet ut credamus quae credenda sunt, et ut eis
<lb/>quae non sunt credenda, nullo modo assentiamus. Primum autem homo potest
<lb/>ex ipsa aestimatione sine habitu infuso; sed secundum, scilicet ut discrete in
<lb/>haec et non in illa inclinetur, est ex habitu infuso tantum; quae quidem discretio
<lb/>est secundum quam non credimus omni spiritui: quae quia in haeretico non est,
<pb n="vol. 6, p. 114"/>
<lb/>constat quod habitus fidei in ipso non manet. Et si aliqua credenda credat, hoc
<lb/>est ex ratione humana: si enim habitu fidei ad haec credenda inclinaretur, contraria
<lb/>fidei refutaret, sicut omnis habitus renititur eis quae contra illum habitum
<lb/>sunt.
<lb/>AD OBIECTA
<lb/>Ad primum ergo dicendum, quod quamvis credant aliquid quod est supra naturam,
<lb/>non tamen credunt illud per habitum infusum quo dirigantur, sed per
<lb/>aestimationem humanam.
<lb/>Ad secundum dicendum, quod habitus scientiae inclinat ad scibilia per modum
<lb/>rationis; et ideo potest habens habitum scientiae aliqua ignorare quae ad illum
<lb/>habitum pertinent. Sed habitus fidei cum non rationi innitatur, inclinat per
<lb/>modum naturae, sicut et habitus Moralium virtutum, et sicut habitus principiorum;
<lb/>et ideo quamdiu manet, nihil contra fidem credit.
<lb/>Ad tertium dicendum, quod ex illa aestimatione humana etiam in eis timor servilis
<lb/>causatur sicut in daemonibus.
<lb/>ARTICULUS 4
<lb/><hi rend="bold">Utrum fides informis evacuetur adveniente caritate</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod fides informis evacuetur caritate adveniente. 1 Corinth. 13, 10:
<lb/>cum venerit quod perfectum est, evacuabitur quod ex parte est, sicut veniente
<lb/>visione evacuabitur fides. Sed fides informis est imperfecta respectu fidei formatae.
<lb/>Ergo fides informis tollitur adveniente formata.
<lb/>2. Praeterea, fides informis est principium timoris servilis. Sed adveniente caritate
<lb/>tollitur timor servilis. Ergo et fides informis.
<lb/>3. Praeterea, gratia adveniens non habet minorem efficaciam in fideli quam in
<lb/>infideli. Sed in infideli totum fidei habitum causat. Ergo et in fideli qui habet
<lb/>fidem formatam. Sed fides formata et informis sunt unius speciei, ut patet ex
<lb/>dictis. Ergo cum duae formae unius speciei non possint simul esse in eodem
<lb/>subiecto, oportet quod adveniente caritate et gratia, fides informis tollatur.
<lb/>SED CONTRA, dona infusa sunt permanentiora quam acquisita. Sed gratia adveniens
<lb/>non tollit habitus acquisitos. Ergo multo minus tollit habitum infusum
<lb/>fidei.
<lb/>Praeterea, nihil corrumpitur nisi a suo contrario. Sed fides informis non contrariatur
<lb/>gratiae: quia habitus boni non sunt contrarii ad invicem, sed solum
<lb/>mali, seu bonus malo. Ergo fides informis non tollitur secundum habitum adveniente
<lb/>caritate.
<pb n="vol. 6, p. 116"/>
<lb/><hi rend="bold">Quaestiuncula II</hi>
<lb/>1. Ulterius. VIDETUR quod etiamsi maneat quantum ad habitum, non maneat
<lb/>quantum ad actum. Per actum enim fidei informis etsi aliquid fiat quod est
<lb/>bonum, non tamen aliquid bene. Sed per actum fidei formatae aliquid bene fit.
<lb/>Ergo fides informis non manet quantum ad actum suum adveniente caritate.
<lb/>2. Praeterea, lumen minus non illuminat praesente maiore lumine. Sed fides
<lb/>informis est minus lumen quam caritas. Ergo praesente caritate actus fidei
<lb/>informis non manet.
<lb/>3. Praeterea, unusquisque virtuosus operatur quanto melius potest, sicut et
<lb/>natura. Sed actus fidei formatae quem virtuosus habens caritatem exercet,
<lb/>melior est actu fidei informis. Ergo in eo actus fidei informis vacat; sicut ille
<lb/>qui potest aliquid per syllogismum demonstrativum cognoscere, non curat per
<lb/>syllogismum dialecticum illud considerare.
<lb/>SED CONTRA, in moralibus multo minus est aliquid frustra quam in naturalibus,
<lb/>et praecipue quantum ad habitus infusos. Sed habitus sine actu frustra est, cum
<lb/>actus sit finis eius, sicut et potentiae. Ergo non est habitus fidei sine actu.
<lb/>Praeterea, actus fidei informis est credere Deo vel Deum. Sed haec manet adveniente
<lb/>caritate. Ergo actus fidei informis non evacuatur.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod fides informis non possit fieri fides formata. Fides
<lb/>enim informis mortua est, ut dicitur Iac. 2. Sed opus mortuum non vivificatur.
<lb/>Ergo nec fides informis vivificatur per formam caritatis.
<lb/>2. Praeterea, fides est accidens. Sed accidentia, ut dicit Boetius, variari non
<lb/>possunt. Ergo videtur quod illa eadem fides quae fuit informis, non possit fieri
<lb/>formata.
<lb/>3. Praeterea, ex duobus accidentibus non fit unum. Sed gratia adveniens est
<lb/>unum accidens. Ergo ipsa non format fidem informem prius, sed novum habitum
<lb/>fidei formatae causat.
<lb/>SED CONTRA, natura semper operatur via brevissima. Ergo similiter et gratia.
<lb/>Sed haec via est magis brevis, ut habitus prius informis formetur, quam novus
<lb/>habitus infundatur. Ergo illa fides quae prius erat informis, informatur.
<lb/>Praeterea, habitus infusus plus convenit cum gratia quam potentia naturalis.
<lb/>Sed potentia naturalis imperfecta et informis per gratiam advenientem formatur.
<lb/>Ergo multo fortius habitus fidei informis.
<pb n="vol. 6, p. 118"/>
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo ad primam quaestionem dicendum, quod remoto eo quod non pertinet
<lb/>ad speciem rei, non oportet quod substantia rei tollatur; sicut si ab aere tollatur
<lb/>tenebra, adhuc manet aer. Informitas autem fidei non pertinet ad speciem
<lb/>fidei: quia species fidei est per modum quem habet ex natura potentiae, in qua
<lb/>est sicut in subiecto per relationem ad suum obiectum. Dicitur autem formata et
<lb/>informis per relationem ad aliquid extrinsecum, scilicet ad voluntatem, ut dictum
<lb/>est; sicut aer formatur lumine per oppositionem corporis luminosi; et ideo
<lb/>patet quod informitas non pertinet ad speciem fidei. Cum ergo caritas adveniens
<lb/>non tollat nisi informitatem a fide, constat quod substantia habitus fidei
<lb/>adhuc manet.
<lb/>AD OBIECTA
<lb/>Ad primum ergo dicendum, quod imperfectio quam habet fides respectu visionis,
<lb/>est secundum genus cognitionis; et ideo pertinet ad speciem fidei; et propter hoc
<lb/>visio adveniens fidem evacuat; non autem ita est in proposito, ut dictum est.
<lb/>Ad secundum dicendum, quod etiam timor servilis non tollitur quantum ad
<lb/>habitum, sed quantum ad servilitatem.
<lb/>Ad tertium dicendum, quod gratia in habente fidem non causat alium habitum
<lb/>fidei: et hoc non est per inefficaciam gratiae, sed accidit ex parte subiecti, quod
<lb/>non potest recipere id quod iam habet.
<lb/><hi rend="bold">Solutio II</hi>
<lb/>Ad secundam quaestionem dicendum, quod sicut manet habitus fidei informis
<lb/>sine informitate, ita et actus sine informitate: quia habitus est quo quis agit,
<lb/>cum tempus affuerit, ut dicit Augustinus.
<lb/>AD OBIECTA
<lb/>Ad primum ergo dicendum, quod hoc quod aliquis per fidem informem faciat
<lb/>bonum, pertinet ad substantiam habitus; et ideo hoc manet: sed quod faciat non
<lb/>bene, hoc pertinet ad informitatem, et ideo non manet.
<lb/>Ad secundum dicendum, quod lumen fidei informis et caritatis non sunt unius
<lb/>rationis: et ideo unum non offuscat aliud, sed perficit illud, cum unum sit materiale
<lb/>respectu alterius.
<lb/>Ad tertium dicendum, quod actus fidei informis deficit ab actu fidei formatae
<lb/>ratione informitatis, et secundum hoc non manet.
<pb n="vol. 6, p. 120"/>
<lb/><hi rend="bold">Solutio III</hi>
<lb/>Ad tertiam quaestionem dicendum, quod, sicut dicit Philosophus in 6 Ethic.,
<lb/>in homine ante completum esse virtutis moralis, existit quaedam naturalis
<lb/>inclinatio ad virtutem illam, quae dicitur virtus naturalis; et haec eadem virtutis
<lb/>rationem sumit, secundum quod a superiori potentia, scilicet ratione, perfectionem
<lb/>accipit; et similiter fides informis praeexistit in intellectu ante completum
<lb/>esse virtutis; sed rationem virtutis accipit ex perfectione superioris potentiae,
<lb/>scilicet voluntatis: unde una et eadem fides quae prius erat informis,
<lb/>postea fit formata. Nec est alia fides quae advenit: quia fides formata et informis
<lb/>non differunt specie, ut ex dictis patet. Duae autem formae unius speciei
<lb/>simul esse non possunt: quia formae diversificantur secundum numerum ex
<lb/>diversitate materiae vel subiecti.
<lb/>AD OBIECTA
<lb/>Ad primum ergo dicendum, quod opus mortuum transit, et non potest idem
<lb/>numero iterum sumi, et ideo vivificari non potest; sed habitus informis manet,
<lb/>et ideo formari potest.
<lb/>Ad secundum dicendum, quod accidens non variatur quasi subiectum variationis,
<lb/>sed quia secundum ipsum, subiectum diversimode se habet, quod subiectum
<lb/>variationis est, sicut patet in intensione et remissione caloris.
<lb/>Ad tertium dicendum, quod ex gratia et fide non fit unum accidens; sed modus
<lb/>caritatis participatur ad perfectionem fidei, sicut modus prudentiae participatur
<lb/>ad perfectionem virtutis moralis: et ideo caritas adveniens dicitur formare
<lb/>fidem praeexistentem.
<lb/><hi rend="bold">EXPOSTIO TEXTUS</hi>
<lb/>«Accipitur autem fides tribus modis». Fides proprie dicitur ex hoc quod aliquis
<lb/>assentit eis quae non videt. Hoc autem contingit dupliciter. Uno modo secundum
<lb/>quod homo inducitur per rationem humanam: et sic dicitur fides opinio
<lb/>vehemens. Et adhuc magis extenso nomine omnis certitudo quae fit per rationem
<lb/>humanam, etiamsi ad visionem inducat, dicitur fides, secundum quod
<lb/>argumentum dicitur ratio rei dubiae faciens fidem. Dicitur autem et veracitas
<lb/>hominis fides, inquantum est causa quod credat quis etiam de his quae non
<lb/>videt; et sic dicit Tullius, quod fides est fundamentum iustitiae, fidem pro fidelitate
<lb/>accipiens. Et ulterius ipsa conscientia secundum quam aliquis hanc veracitatem
<lb/>tenet, dicitur fides. Rom. 14, 23: «Omne quod non est ex fide», Glossa:
<lb/>«Idest ex conscientia».
<pb n="vol. 6, p. 122"/>
<lb/>Alio modo secundum quod homo inducitur per rationem divinam: et sic dicitur
<lb/>fides ipse habitus quo creditur, sive sit formatus sive informis, et actus, et obiectum,
<lb/>et sacramentum, inquantum est causa et signum huius fidei, et quaelibet
<lb/>certitudo quae habetur de divinis, extenso nomine dicitur fides etiamsi videantur.
<lb/>«Non sicut corpora». Sciendum, quod hic Augustinus experimentalem cognitionem
<lb/>quam quis habet de fide sua separat a quatuor generibus visionum: scilicet
<lb/>a visione exteriori, per hoc quod dicit: «Sicut corpora»; et a visione imaginationis
<lb/>quae ex ipsa relinquitur, in hoc quod dicit: «Et per ipsorum imaginationem»;
<lb/>et a visione imaginativae, quae ex diversis imaginibus rerum visarum
<lb/>format aliquam rem nunquam visam, in hoc quod dicit: «Non sicut ea quae non
<lb/>videmus»; et a visione intellectuali eorum quae sunt extra nos, per hoc quod
<lb/>dixit: «Nec sicut hominem».
<lb/>«Quid est fides nisi credere quod non vides?». Hic definit habitum fidei per
<lb/>actum proprium.
<pb n="vol. 6, p. 130"/>
<lb/><hi rend="bold">IN TERTIUM SENTENTIARUM, DISTINCTIO 24</hi>
<lb/><hi rend="bold">DIVISIO TEXTUS</hi>
<lb/>Postquam determinavit Magister de fide secundum suam substantiam, hic
<lb/>determinat de ea in comparatione ad suum obiectum; et introducitur pars ista
<lb/>occasione definitionis fidei ab apostolo datae, qua fidem argumentum non
<lb/>apparentium dicit.
<lb/>Dividitur autem pars haec in duas: in prima inquirit, utrum fides sit de non
<lb/>visis; in secunda utrum sit de incognitis, ibi: «Post haec quaeri solet». Circa primum
<lb/>duo facit: primo ostendit fidem, proprie loquendo, esse de non visis; secundo
<lb/>removet quamdam instantiam quae fieri posset, ibi: «Si vero quaeritur, utrum
<lb/>Petrus fidem passionis habuerit. dicimus eum fidem passionis habuisse».
<pb n="vol. 6, p. 132"/>
<lb/><hi rend="bold">QUAESTIO 1</hi>
<lb/>Hic quaeruntur tria: 1. Quid sit obiectum fidei; 2. Qualiter se habeat ad cognitionem
<lb/>nostram; 3. De merito et laude fidei.
<lb/>ARTICULUS 1
<lb/><hi rend="bold">Utrum veritas increata sit obiectum fidei</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod veritas increata non sit obiectum fidei. Fides enim est de his
<lb/>quae sub symbolo continentur, quod est collectio credendorum. Sed in symbolo
<lb/>continentur quaedam quae ad creaturam pertinent, sicut passio, et huiusmodi.
<lb/>Ergo obiectum fidei non est veritas increata.
<lb/>2. Praeterea, fides, ut Augustinus dicit, per
<lb/>sanctam Scripturam instruitur. Sed in ea multa de creaturis continentur. Ergo
<lb/>fidei obiectum non est tantum veritas increata.
<lb/>3. Praeterea, fides a prophetica revelatione initium sumpsit. Sed prophetia est
<lb/>de rebus creatis, cum contineat differentias temporis, quibus creatura subiacet.
<lb/>Ergo et fides.
<lb/>4. Praeterea, forma universalis non est principium operandi, quia est a motu
<lb/>remota; unde ratio universalis, quae est formarum universalium, non movet,
<lb/>sicut patet per Philosophum in 3 de Anima. Sed veritas prima est
<lb/>magis a materia et motu remota quam aliqua forma universalis. Cum ergo fides
<lb/>sit operativus habitus quodammodo, quia per dilectionem operatur, ut dicitur
<lb/>Galat. 4, videtur quod obiectum fidei non possit esse veritas prima.
<lb/>5. Praeterea, virtutes theologicae, ut supra dictum est, ordinant nos in finem.
<lb/>Sed finis noster non tantum est Deus, sed etiam gloria creata. Ergo et fides
<lb/>etiam circa veritatem creatam est.
<lb/>SED CONTRA est quod dicit Dionysius, quod divina fides est
<lb/>circa simplicem et semper existentem veritatem. Hoc autem est veritas increata.
<lb/>Ergo obiectum fidei est verum increatum.
<lb/>Praeterea, ab eodem res denominatur a quo recipit speciem. Sed habitus speciem
<lb/>recipiunt ab obiecto. Cum ergo fides dicatur a Deo virtus theologica, videtur
<lb/>quod obiectum proprium eius est veritas increata.
<pb n="vol. 6, p. 134"/>
<lb/><hi rend="bold">Quaestiuncula II</hi>
<lb/>1. Ulterius. VIDETUR quod fides non sit circa verum complexum. Quia, ut dictum
<lb/>est, obiectum fidei est simplex veritas. Sed in simplici non cadit aliqua complexio.
<lb/>Ergo non est circa verum complexum.
<lb/>2. Praeterea, fidei succedit visio. Sed visio patriae erit de incomplexo. Ergo et
<lb/>fides.
<lb/>3. Praeterea, fides formatur caritate. Sed caritas habet pro obiecto bonum
<lb/>incomplexum. Ergo et fides verum incomplexum.
<lb/>4. Praeterea, sicut dicit Philosophus in 3 de Anima, in compositione
<lb/>intellectuum cadit tempus. Sed de substantia fidei non videtur esse tempus;
<lb/>alioquin nullus fuisset tempore nativitatis Christi fidelis, nisi qui credidisset
<lb/>eum tunc nasci. Ergo fides non est circa verum complexum.
<lb/>5. Praeterea, fides eadem est semper. Sed enuntiabilia non manent eadem: quia
<lb/>nos credimus Christum natum, quem patres crediderunt nasciturum. Ergo fides
<lb/>non est enuntiabilium.
<lb/>SED CONTRA, fides est media inter opinionem et scientiam. Sed tam scientia
<lb/>quam opinio est enuntiabilium. Ergo et fides.
<lb/>Praeterea, per fidem differt fidelis ab infideli. Non autem differt per incomplexum:
<lb/>quia Iudaeus credit adventum Christi sicut et nos; sed in hoc distinguimur,
<lb/>quia nos credimus eum venisse, quem ipsi expectant venturum. Ergo fides
<lb/>est de complexis.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod fidei possit subesse falsum. Omne enim verum contingens
<lb/>potest esse falsum. Sed fidei subest aliquod verum contingens, scilicet
<lb/>passio Christi, quia fuit voluntaria, et ex libero arbitrio tam Christi quam
<lb/>Iudaeorum dependens. Ergo fidei potest subesse falsum.
<lb/>2. Praeterea, in tempore ante passionem Christi postquam credidit Abraham
<lb/>Christi passionem futuram, constat quod possibile fuit tunc Deo alio modo
<lb/>humanum genus liberare: quod si fuisset, fides Abrahae falsificata fuisset. Ergo
<lb/>fidei potest subesse falsum.
<lb/>3. Praeterea, spei potest subesse falsum: quia aliquis sperat se habiturum vitam
<lb/>aeternam qui nunquam habebit: et similiter caritati: quia aliquis promittit aliquid
<lb/>ex caritate quod non faciet, sicut de apostolo patet 1 Cor. 1. Ergo et fidei.
<lb/>4. Praeterea, latria per fidem dirigitur. Sed in actu latriae aliquis potest errare,
<lb/>sicut qui credit esse hostiam consecratam quae non est consecrata, et eam adorat.
<lb/>Ergo et fidei potest subesse falsum.
<pb n="vol. 6, p. 136"/>
<lb/>SED CONTRA, fides est certior quam scientia, ut supra dictum est. Sed scientiae
<lb/>non subest falsum. Ergo multo minus fidei.
<lb/>Praeterea, per nullam virtutem producitur actus malus: quia bonus usus potentiae
<lb/>est actus virtutis, ut dicit Augustinus. Sed opinari falsum
<lb/>est malus usus intellectus. Cum ergo fides sit virtus, non contingit fidei
<lb/>subesse falsum.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum, ad primam quaestionem, quod in obiecto alicuius potentiae
<lb/>contingit tria considerare: scilicet id quod est formale in obiecto, et id
<lb/>quod est materiale, et id quod est accidentale; sicut patet in obiecto visus: quia
<lb/>formale in ipso est lumen, quod facit colorem visibilem actu; materiale vero
<lb/>ipse color, qui est potentia visibilis; accidentale vero, sicut quantitas et alia
<lb/>huiusmodi, quae colorem comitantur. Et quia unumquodque agit secundum
<lb/>quod est in actu et per suam formam, obiectum autem est activum in virtutibus
<lb/>passivis; ideo ratio obiecti, ad quam proportionatur potentia passiva, est id
<lb/>quod est formale in obiecto; et secundum hoc diversificantur potentiae et habitus,
<lb/>qui ex ratione obiecti speciem recipiunt: et haec tria est invenire in obiecto
<lb/>fidei.
<lb/>Cum enim fides non assentiat alicui, nisi propter veritatem primam credibilem,
<lb/>non habet quod sit actu credibile nisi ex veritate prima, sicut color est visibilis
<lb/>ex luce; et ideo veritas prima est formale in obiecto fidei, et a qua est tota ratio
<lb/>obiecti. Quidquid autem est illud quod de Deo creditur, sicut est passum esse,
<lb/>vel aliquid huiusmodi, hoc est materiale in obiecto fidei; ea autem quae ex istis
<lb/>credibilibus consequuntur, sunt quasi accidentaliter. Et ideo concedendum est,
<lb/>quod obiectum fidei, proprie loquendo, est veritas prima.
<lb/>AD OBIECTA
<lb/>Ad primum ergo dicendum, quod passio, et alia huiusmodi quae continentur in
<lb/>symbolo, se habent materialiter ad obiectum fidei.
<lb/>Ad secundum dicendum, quod in Sacra Scriptura instruitur fides quantum ad
<lb/>essentialia fidei, sicut sunt quae de Deo in ipsa dicuntur, et quantum ad accidentalia,
<lb/>sicut sunt gesta patrum, et alia huiusmodi, quae ad fidem pertinent,
<lb/>inquantum sunt divinitus inspirata et dicta.
<lb/>Ad tertium dicendum, quod quamvis prophetia et fides sunt de eodem, sicut de
<lb/>passione Christi, non tamen secundum idem: quia fides formaliter respicit passionem
<lb/>ex parte illa qua subest aliquid aeternum, scilicet inquantum Deus est
<lb/>passus; hoc autem quod temporale est, respicit materialiter: sed prophetia e
<lb/>contrario.
<pb n="vol. 6, p. 138"/>
<lb/>Ad quartum dicendum, quod formae universales non movent secundum quod in
<lb/>sua universalitate considerantur, sed secundum quod applicantur ad aliquid
<lb/>particulare: et similiter prima veritas movet ad operandum, inquantum applicatur
<lb/>ad hunc vel ad illum, sicut dum consideratur quod est finis ad quem iste vel
<lb/>ille pervenire potest. Vel dicendum, quod formae universales non sunt subsistentes
<lb/>in rerum natura; et ideo ad operationem vel ad actionem se habere non
<lb/>possunt neque sicut principium neque sicut terminus; et ideo non est similis
<lb/>ratio de Deo, qui in seipso subsistit.
<lb/>Ad quintum dicendum, quod beatitudo creata consistit in operatione nostra ad
<lb/>Deum; operatio autem ex obiecto cognoscitur; unde principaliter est fides de
<lb/>ipso Deo, et secundario de beatitudine creata.
<lb/><hi rend="bold">Solutio II</hi>
<lb/>Ad secundam quaestionem dicendum, quod, sicut dicit Augustinus, credere est
<lb/>cum assensione cogitare; assentire autem non potest aliquis nisi ei quod verum
<lb/>est; veritas autem non consistit nisi in complexione vel intellectuum vel vocum;
<lb/>ideo obiectum fidei oportet quod sit verum complexum. Et hoc patet per hoc
<lb/>quod quidam philosophi illam operationem intellectus qua componit et dividit,
<lb/>appellaverunt fidem. Unde illi qui dixerunt, quod fidei obiectum est incomplexum,
<lb/>propriam vocem ignoraverunt.
<lb/>Quod enim dicitur, credo incarnationem, non potest intelligi in formando conceptionem
<lb/>incarnationis: quia sic quilibet qui intelligit quid significatur per nomen,
<lb/>crederet incarnationem. Unde sensus est: credo incarnationem esse, vel fuisse.
<lb/>Patet ergo quod fidei inquantum est fides, convenit circa verum complexum esse:
<lb/>convenit etiam sibi ex ipsa ratione obiecti proprii, quod est veritas prima, de qua
<lb/>non potest sciri quod est, ut intellectus in eius cognitione utatur formatione; sed
<lb/>cognoscitur quia est, quod fit per intellectum componentem et dividentem.
<lb/>AD OBIECTA
<lb/>Ad primum ergo dicendum, quod quamvis veritas prima sit simplex secundum
<lb/>rem, tamen in ea inveniuntur multa secundum rationem, prout intellectus diversas
<lb/>conceptiones de ipsa format: et secundum hoc etiam illas diversas conceptiones
<lb/>potest componere et dividere, et enuntiationem de Deo formare.
<lb/>Ad secundum dicendum, quod operatio intellectus componentis et dividentis
<lb/>resolvitur ad operationem eius qua respicit aliquod incomplexum: quia quod quid
<lb/>est, est principium demonstrandi an est simpliciter, et quia est: et ideo etiam illud
<lb/>quod fidei succedit, in quo fides consummabitur, erit visio incomplexi.
<lb/>Ad tertium dicendum, quod obiectum caritatis est bonum, quod, secundum
<lb/>Philosophum in 6 Metaph., est in rebus: obiectum autem fidei est
<lb/>verum, quod completur per operationem animae. Et quia compositio et divisio,
<lb/>quae est in enuntiabilibus, non est nisi per animam; ideo complexum est obiectum
<lb/>fidei, quamvis incomplexum sit obiectum caritatis.
<pb n="vol. 6, p. 140"/>
<lb/>Ad quartum dicendum, quod tempus determinatum, est de his quae accidentaliter
<lb/>se habent ad fidem, sicut etiam se habet accidentaliter ad praedicatum et ad
<lb/>subiectum, quae intellectus componit et dividit. Ea autem quae se habent accidentaliter
<lb/>ad fidem, non sunt de necessitate salutis, nisi postquam determinata
<lb/>sunt per praedicationem et doctrinam.
<lb/>Ad quintum dicendum, quod sustinentium fidem esse circa verum complexum,
<lb/>quidam dixerunt, quod est idem enuntiabile, quod secundum tria tempora
<lb/>variatur: quod in 1 libro improbatum est, distinct. 24. Et propter hoc alii dixerunt,
<lb/>quod articuli fidei non sunt idem quantum ad essentiam, sed quantum ad
<lb/>utilitatem: quod etiam non bene dictum est: quia sic fides non esset eadem simpliciter,
<lb/>sed secundum quid. Et ideo dicendum est, quod in ipso articulo qui est
<lb/>obiectum fidei complexum, est aliquid materiale, scilicet ipsa passio; et aliquid
<lb/>formale, scilicet res divina; et aliquid accidentale, scilicet ipsum tempus: unde
<lb/>fides variatur non quantum ad essentiam, sed quantum ad accidens.
<lb/><hi rend="bold">Solutio III</hi>
<lb/>Ad tertiam quaestionem dicendum, quod fides innititur veritati primae; unde
<lb/>cum illa sit infallibilis, fidei non potest subesse falsum.
<lb/>AD OBIECTA
<lb/>Ad primum ergo dicendum, quod contingens non potest esse obiectum fidei nisi
<lb/>secundum quod stat sub divina praescientia, et secundum hoc habet necessitatem
<lb/>consequentiae, et sic cadit sub fide; unde sicut praescientia non potest falli,
<lb/>ita nec fides.
<lb/>Ad secundum dicendum, quod post tempus Abrahae Deus potuit alio modo
<lb/>genus humanum liberare quam per passionem Christi, loquendo de potentia
<lb/>absoluta, sed non secundum quod consideratur in ordine ad praescientiam: non
<lb/>enim potest Deus ut aliquid ab eo praescitum sit, et postmodum non fiat, sicut
<lb/>non potest falli vel mutari; et sic fides Abrahae fuerat de passione Christi,
<lb/>secundum quod subsistit divinae praescientiae.
<lb/>Ad tertium dicendum, quod spes non tendit in beatitudinem nisi ex suppositione
<lb/>meritorum: alias esset praesumptio, et non spes. Unde si deficientibus meritis
<lb/>iste ad beatitudinem non pervenit ut speravit, spes non decipitur; et similiter
<lb/>nec caritas decipitur: quia semper vult id quod Deo placitum est. Unde si aliquis
<lb/>postea comperiat non esse Deo placitum quod prius placitum aestimabat,
<lb/>aestimatio humana fallitur, non caritas.
<lb/>Ad quartum dicendum, quod fides non est de hac hostia nisi rite consecrata;
<lb/>sed quod haec hostia sit rite consecrata, hoc est humanae aestimationis; et ex
<lb/>hac parte potest accidere error in latria.
<pb n="vol. 6, p. 142"/>
<lb/>ARTICULUS 2
<lb/><hi rend="bold">Utrum fides possit esse de visis</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod fides sit de visis; 1 Corinth. 13, 12: «Videmus nunc per speculum
<lb/>in aenigmate»; et loquitur ibi de fide; ideo fides est visio. Ergo credita sunt
<lb/>visa.
<lb/>2. Praeterea, lumen fidei se habet ad articulos sicut lumen naturale ad principia
<lb/>naturaliter cognita. Sed lumen naturale facit videre principia per se nota.
<lb/>Ergo et lumen fidei facit videre articulos.
<lb/>3. Praeterea, intelligere, videre est. Sed oportet eum qui audit intelligere quae
<lb/>dicuntur, ad hoc quod credat. Ergo fides, quae ex auditu est, de visis est.
<lb/>4. Praeterea, prophetia visionis causa est. Sed fides et prophetia in idem concurrunt,
<lb/>ut supra dictum est. Ergo fides de visis est.
<lb/>5. Praeterea, id quod est materiale in obiecto fidei, est res creata, ut dictum est.
<lb/>Sed res illa creata visui humano subiacet etiam sensibili, sicut passio. Ergo
<lb/>cum fides sit de toto obiecto suo, fides de visis erit.
<lb/>SED CONTRA, Hebr. 11, 1: «Fides est argumentum non apparentium». Ergo non
<lb/>est de visis.
<lb/>Praeterea, «Deum nemo vidit unquam»; Ioan. 1, 18. Sed fides proprie est de
<lb/>Deo. Ergo fides est de non visis.
<lb/>Praeterea, fides gignit spem: Glossa Matth. 1. Sed spes est de non visis,
<lb/>Roman. 8. Ergo et fides.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod fides possit esse de scitis. Deum enim esse, est creditum.
<lb/>Sed hoc est scitum, quia demonstrative probatum est. Ergo fides est de scitis.
<lb/>2. Praeterea, unum de generantibus scientiam est doctrina. Sed fides, quantum
<lb/>ad distinctionem credendorum, est per doctrinam, quia fides ex auditu est:
<lb/>Rom. 10. Ergo fides est de scitis.
<lb/>3. Praeterea, omne illud ad quod habetur ratio probans, est scitum. Sed ad ea
<lb/>quae sunt fidei, potest haberi ratio probans: 1 Petr. 3, 15: «Parati semper ad
<lb/>reddendum rationem de ea quae in nobis est fide et spe»; et Commentator
<lb/>super 1 cap. De div. nom. dicit, quod ratio est prior auctoritate; et Richardus
<lb/>de Santo Victore dicit, quod ad nullam veritatem probandam deficit ratio.
<lb/>Ergo fides est de scitis.
<lb/>4. Praeterea, omnis probatio convincens intellectum ad assentiendum, facit
<lb/>scientiam. Sed ad assentiendum his quae sunt fidei, convincitur intellectus per
<lb/>miracula, sicut supra dictum est de daemonibus. Ergo fides est de scitis.
<pb n="vol. 6, p. 144"/>
<lb/>SED CONTRA, scientia ex intellectu principiorum causatur. Sed de his quae fides
<lb/>credit non possumus habere intellectum fide manente, scilicet in statu viae.
<lb/>Ergo fides non potest esse de scitis.
<lb/>Praeterea, scientia est effectus rationis. Sed ea de quibus est fides, sunt supra
<lb/>rationem. Ergo de his quae sunt fidei, non potest esse scientia.
<lb/>Praeterea, «Deum nemo vidit unquam»; Ioan. 1, 18. Sed fides proprie de Deo
<lb/>est. Ergo est de non visis etc.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod ea de quibus est fides, sint ignota. Quia secundum
<lb/>Gregorium, apparentia non habent fidem, sed agnitionem.
<lb/>Sed ea quae non habent agnitionem, sunt ignota. Ergo ea quae fidem habent
<lb/>ignota sunt.
<lb/>2. Praeterea, 1 Corinth. 2, 9: «Oculus non vidit et auris non audivit, et in cor
<lb/>hominis non ascendit, quae praeparavit Deus diligentibus se». Sed quaecumque
<lb/>cognoscuntur, in cor ascendunt. Ergo fides, quae est de praedictis, est de ignotis.
<lb/>3. Praeterea, omnis nostra cognitio habet ortum a sensu, secundum philosophos.
<lb/>Sed ea quae cadunt sub fide, nullo modo possunt reduci ad cognitionem
<lb/>sensibilem. Ergo de eis non est cognitio aliqua.
<lb/>4. Praeterea, omne quod cognoscitur, est praesens aliquo modo cognoscenti.
<lb/>Sed fides, ut dicit Augustinus,
<lb/>est de absentibus. Ergo ea quae sunt fidei,
<lb/>sunt ignota.
<lb/>SED CONTRA, omnis habitus in potentia cognitiva existens facit cognoscere suum
<lb/>obiectum. Sed fides est in cognitiva potentia existens sicut in subiecto, ut prius
<lb/>dictum est, dist. 23, qu. 1, art., 3. Ergo ea quae sunt fidei aliquo modo cognoscuntur.
<lb/>Praeterea, infidelitas est ignorantia, ut patet 1 Tim. 1, 13: «Misericordiam consecutus
<lb/>sum, quia ignorans feci in incredulitate mea». Ergo fides est cognitio;
<lb/>et ita credita sunt cognita.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum, ad primam quaestionem, quod visio, proprie loquendo,
<lb/>est actus sensus visus, sed propter nobilitatem istius sensus translatum est
<lb/>nomen visionis ad actus aliarum potentiarum cognitivarum secundum similitudinem
<lb/>ad sensum visus. Potest ergo attendi similitudo quantum ad genus cognitionis
<lb/>tantum; et sic largo modo, improprie omnis cognitio visio dicetur; et
<pb n="vol. 6, p. 146"/>
<lb/>secundum hoc fides est de visis utcumque, sicut Magister dicit, non quidem visu
<lb/>exteriori, sed interiori. Potest etiam ulterius attendi haec similitudo non solum
<lb/>quantum ad genus cognitionis, sed etiam quantum ad modum cognoscendi.
<lb/>Modus autem quo sensus videt, est inquantum species visibilis in actu per
<lb/>lumen formatur in visu; unde transferendo nomen visionis ad intellectum, proprie
<lb/>intelligendo, videmus quando per lumen intellectuale ipsa forma intellectualis
<lb/>fit in intellectu nostro; sive illud lumen sit naturale; sicut cum intelligimus
<lb/>quidditatem hominis, aut alicuius huiusmodi; sive sit supernaturale, sicut
<lb/>quo Deum in patria videbimus. Et ulterius videri per intellectum dicuntur illa
<lb/>complexa quorum cognitio ex praedicta visione consurgit; sicut per lumen
<lb/>naturale videmus principia prima quae cognoscimus statim, ut terminos; sive
<lb/>per lumen supernaturale, sicut est visio prophetiae. Et ulterius etiam ea quae in
<lb/>ista principia resolvere possumus per rationem dicuntur videri, sicut ea quae
<lb/>scimus demonstrative probata.
<lb/>Et secundum hoc patet quod fides non potest esse de visis: quia forma illa intelligibilis
<lb/>quae principaliter est obiectum fidei, idest Deus, formationem intellectus
<lb/>nostri subterfugit, et non est ei pervius in statu viae, ut dicit Augustinus. Nec
<lb/>iterum ea quae sunt fidei, ad principia visa reducere possumus demonstrando.
<lb/>AD OBIECTA
<lb/>Ad primum ergo dicendum, quod visio accipitur ibi large secundum primum
<lb/>modum.
<lb/>Ad secundum dicendum, quod termini principiorum naturaliter notorum sunt
<lb/>comprehensibiles nostro intellectui: ideo cognitio quae consurgit de illis principiis,
<lb/>est visio: sed non est ita de terminis articulorum. Unde in futuro, quando
<lb/>Deus videbitur per essentiam, articuli erunt ita per se noti et visi, sicut modo
<lb/>principia demonstrationis.
<lb/>Ad tertium dicendum, quod praecedit intellectus, quo intelligimus quid significatur
<lb/>per nomen, et non quo intelligimus quid sit res ipsa: quia nomina ex
<lb/>effectibus imponuntur.
<lb/>Ad quartum dicendum, quod prophetia respicit temporale quasi proprium
<lb/>obiectum, quod intellectu comprehendi potest; et ideo prophetia est visio.
<lb/>Ad quintum dicendum, quod de eo quod est materiale in obiecto fidei, scilicet
<lb/>incarnatio, non est fides, nisi secundum quod stat sub illo formali; sicut visus
<lb/>non est de colore nisi secundum quod stat sub lumine; et sic non cadit sub visu
<lb/>corporali, nec intellectuali.
<lb/><hi rend="bold">Solutio II</hi>
<lb/>Ad secundam quaestionem dicendum, quod fides, ut dictum est, comparatur ad
<lb/>aliquid dupliciter, scilicet per se et per accidens. Et quod per se pertinet ad
<lb/>fidem, pertinet ad eam semper et ubique; ideo quod pertinet ad fidem ratione
<lb/>huius vel illius, non est fidei per se, sed per accidens. Ergo quod simpliciter
<pb n="vol. 6, p. 148"/>
<lb/>humanum intellectum excedit ad Deum pertinens, nobis divinitus revelatum, per
<lb/>se ad fidem pertinet; quod autem excedit intellectum huius vel illius, et non
<lb/>omnis hominis, non per se sed per accidens ad fidem pertinet.
<lb/>Ea autem quae omnem humanum intellectum excedunt non possunt per demonstrationem
<lb/>probari: quia demonstratio in intellectu principiorum fundatur; et
<lb/>ideo huiusmodi non possunt esse scita, sed quaedam quae sunt praecedentia ad
<lb/>fidem, quorum non est fides nisi per accidens, inquantum scilicet excedunt
<lb/>intellectum illius hominis, et non hominis simpliciter, possunt demonstrari et
<lb/>sciri; sicut hoc quod est Deum esse: quod quidem est creditum quantum ad eum
<lb/>cuius intellectus ad demonstrationem non attingit: quia fides, quantum in se est,
<lb/>ad omnia quae fidem concomitantur vel sequuntur vel praecedunt sufficienter inclinat.
<lb/>AD OBIECTA
<lb/>Et per hoc patet solutio ad primum.
<lb/>Ad secundum dicendum, quod fides determinatur per auditum doctrinae proponentis
<lb/>quid evitandum sit et quid tenendum sit, sed non probantis propositum;
<lb/>et ideo scientiam talis doctrina non facit.
<lb/>Ad tertium dicendum, quod ratio humana praecedit auctoritatem humanam, et
<lb/>ratio divina praecedit auctoritatem divinam, cui fides innititur; unde fides nostra
<lb/>ita se habet ad rationem divinam qua Deus cognoscit, sicut se habet fides illius
<lb/>qui supponit principia subalternatae scientiae ad scientiam subalternantem,
<lb/>quae per propriam rationem illa probavit. Unde Apostolus non monet humanam
<lb/>rationem inducere ad probandum fidem, sed divinam, ut ostendatur quod Deus
<lb/>dixit; humanam autem ad defendendum, ut per eam ostendatur quod ea quae
<lb/>fides praesupponit, non sunt impossibilia; non ita autem quod sufficienter per
<lb/>rationem humanam ea quae fidei sunt, probari possint. Et ideo verbum Richardi
<lb/>intelligendum est de probatione non sufficienti, sed aliquo modo persuadenti.
<lb/>Ad quartum dicendum, quod argumenta quae cogunt ad fidem, sicut miracula,
<lb/>non probant fidem per se, sed probant veritatem annuntiantis fidem: et ideo de
<lb/>his quae fidei sunt, scientiam non faciunt.
<lb/><hi rend="bold">Solutio III</hi>
<lb/>Ad tertiam quaestionem dicendum, quod ad perfectam rationem cognitionis
<lb/>intellectivae tria requiruntur. Primo quod id quod cognoscitur, intellectui proponatur;
<lb/>secundo quod intellectus illis adhaereat; tertio quod ea videat. Ea
<lb/>ergo quae fidei sunt, intellectui proponuntur non quidem in seipsis, sed quibusdam
<lb/>verbis quae ad eorum expressionem non sufficiunt, et quibusdam similitudinibus
<lb/>ab eorum repraesentatione deficientibus; et ideo dicuntur cognosci in
<lb/>speculo, et in aenigmate. Et propter hoc non videtur, proprie loquendo, sed
<lb/>tamen intellectus assentit eis: et propter hoc imperfecte cognoscuntur, nec
<lb/>omnino ignorantur.
<pb n="vol. 6, p. 150"/>
<lb/>AD OBIECTA
<lb/>Ad primum ergo dicendum, quod Gregorius loquitur de agnitione perfecta,
<lb/>quae visionem includit.
<lb/>Ad secundum dicendum, quod in cor ascendit quod per operationem cordis formari
<lb/>potest; et hoc est quod videtur: et per istum modum quae praeparavit
<lb/>Deus diligentibus se, in cor hominis non ascendunt.
<lb/>Ad tertium dicendum, quod cognitio fidei ortum habet a sensu, inquantum
<lb/>significationes nominum, quae proponuntur sensibus, cognovit; sed haec deficiunt
<lb/>a repraesentatione eius circa quod est fides proprie; ideo fides non habet
<lb/>cognitionem perfectam.
<lb/>Ad quartum dicendum, quod illud proprie dicitur praesens cuius essentia intellectui
<lb/>vel sensui praesentatur: et quia hoc facit visionem, ideo dicit Augustinus,
<lb/>quod videntur praesentia, sed creduntur absentia: et propter hoc etiam fides
<lb/>assimilatur auditui, quia de absentibus est, sicut auditu cognoscimus quae, cum
<lb/>sint absentia, nobis recitantur.
<lb/>ARTICULUS 3
<lb/><hi rend="bold">Utrum necessarium sit homini</hi>
<lb/><hi rend="bold">credere aliquid cuius non habet scientiam</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod non sit necessarium quod homo credat aliquid cuius non habet
<lb/>scientiam neque visionem, super naturalem rationem existens. Nulli enim rei
<lb/>perfecte providetur, nisi sibi conferantur ea per quae potest in finem suum
<lb/>devenire. Sed humanae naturae in sua creatione sufficienter divina providentia
<lb/>providit. Ergo ei tribuit ea per quae possit in finem suum tendere; et ita videtur
<lb/>quod ratio naturalis sufficienter hominem in finem ordinet; et ita non oportet
<lb/>quod aliqua supra rationem credat.
<lb/>2. Praeterea, ultimus finis nostrae vitae est Deus, inquantum est summum
<lb/>bonum. Sed aliquid esse summum bonum, est probatum per rationem naturalem.
<lb/>Ergo non oportuit aliquid aliud credere supra rationem naturalem ad ordinationem
<lb/>hominis in finem.
<lb/>3. Praeterea, sapientia divina in infinitum nostram rationem excedit. Ergo infinita
<lb/>sunt in sapientia Dei quae nostram rationem excedunt. Sed non de omnibus
<lb/>illis possumus habere cognitionem. Ergo pari ratione nec de aliquibus quae
<lb/>supra rationem sunt: quia de similibus est idem iudicium.
<lb/>SED CONTRA, ubi est altior vita, debet esse altior operatio vitae. Sed vita gratiae
<lb/>est altior quam vita naturae. Ergo et cognitio gratiae debet excedere cognitionem
<lb/>naturae, cum cognitio sit operatio vitae.
<pb n="vol. 6, p. 152"/>
<lb/>Praeterea, «Fides est substantia sperandarum rerum», Hebr. 11, 1. Sed ea quae
<lb/>speramus, sunt supra rationem: quia «oculus non vidit nec auris audivit nec in cor
<lb/>hominis ascendit quae praeparavit Deus iis qui diligunt illum»; 1 Corinth. 2, 9.
<lb/>Ergo et fides debet esse de his quae sunt supra rationem.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod credere his quae non videmus, non sit laudabile
<lb/>neque meritorium. Quia qui «cito credit levis est corde», ut dicitur Eccli. 19, 4.
<lb/>Sed qui credit his quae nullo modo videt, nimis cito credit. Ergo magis est vituperandus
<lb/>quam laudandus.
<lb/>2. Praeterea, abnegare rationem, quae est nobilissimum eorum quae in nobis
<lb/>sunt, est vituperabile. Sed qui credit ea quae non sunt rationi consona, rationem
<lb/>abnegat. Ergo est vituperabilis.
<lb/>3. Praeterea, discretio est illa quae facit omne opus hominis laudabile. Sed cum
<lb/>omnis nostra discretio sit per rationem, in his quae praeter rationem sunt, non
<lb/>habemus aliquid quo discernamus. Ergo hoc credere non est laudabile: quia ita
<lb/>potest aliquis credere falsis sicut veris.
<lb/>SED CONTRA est quod dicitur Ioan. 20, 29: «Beati qui non viderunt, et
<lb/>crediderunt».
<lb/>Praeterea, omnis actus virtutis est meritorius et laudabilis, quantum est in se.
<lb/>Sed credere quae non videntur, est actus fidei, quae est virtus. Ergo est laudabile
<lb/>et meritorium.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod ratio humana diminuat meritum fidei. Ratio enim sufficienter
<lb/>probans, totaliter meritum fidei evacuaret: quia, ut dicit Gregorius:
<lb/>«Fides non habet meritum cui humana ratio praebet experimentum».
<lb/>Ergo ratio aliqualiter persuadens, meritum fidei diminuit.
<lb/>2. Praeterea, illud quod inducit ad corruptionem fidei, diminuit meritum fidei.
<lb/>Sed rationes et disputationes inducunt corruptionem fidei, ut dicit Averroes in
<lb/>3 Physic., ex hoc quod homo audit alia, et ex hoc minus adhaeret
<lb/>his quae consuevit audire, et dubitare incipit. Ergo videtur quod ratio humana
<lb/>meritum fidei diminuat.
<lb/>3. Praeterea, opus quod pure propter Deum fit, magis est meritorium quam
<lb/>quando cum hoc fine admiscetur aliquid aliud temporale. Ergo pari ratione
<lb/>humana ratio fidei admixta meritum fidei diminuit.
<lb/>SED CONTRA, per rationes humanas fides elucidatur. Sed elucidantibus vita
<lb/>aeterna promittitur; ut patet Eccli. 24, 31: «Qui elucidant me, vitam aeternam
<lb/>habebunt»; quod non esset, si per elucidationem meritum fidei diminueretur.
<lb/>Ergo videtur quod ratio humana meritum fidei non diminuit.
<pb n="vol. 6, p. 154"/>
<lb/>Praeterea, quanto virtus est magis propinqua fini, tanto est magis meritoria.
<lb/>Sed finis fidei, est intelligentia veritatis, ad quam homo propinquat per rationes
<lb/>humanas. Ergo ratio humana fidei meritum non diminuit, sed auget.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod in fide sunt quaedam quae
<lb/>sunt supra rationem humanam simpliciter, de quibus essentialiter est fides; et
<lb/>quaedam quae sunt supra rationem humanam alicuius, quamvis non supra
<lb/>rationem cuiuslibet hominis; et ad utraque necessarium fuit dari fidem. Quia
<lb/>enim homini Deus providit finem qui est supra naturam hominis, scilicet plenam
<lb/>participationem suae beatitudinis; oportet autem eum qui in finem tendit,
<lb/>si libero arbitrio agat, cognoscere finem ex cuius consideratione dirigitur in his
<lb/>quae sunt ad finem; ideo oportuit ut homo alicuius rei cognitionem haberet
<lb/>quae naturalem cognitionem eius excedit: quae quidem cognitio homini datur
<lb/>per gratiam fidei. Sicut autem est in gratia perficiente affectum quod praesupponit
<lb/>naturam, quia eam perficit; ita et fidei substernitur naturalis cognitio,
<lb/>quam fides praesupponit, et ratio probare potest; sicut Deum esse, et Deum
<lb/>esse unum, incorporeum, intelligentem, et alia huiusmodi: et ad hoc etiam sufficienter
<lb/>fides inclinat, ut qui rationem ad hoc habere non potest, fide eis assentiat.
<lb/>Quod quidem necessarium fuit propter quinque, ut dicit Rabbi Moyses in
<lb/>prima parte, capit. 33.
<lb/>Primo propter altitudinem materiae secundum elevationem a sensibus, quibus
<lb/>vita nostra connutritur; unde non est facile sensum et imaginationem deserere;
<lb/>quod tamen est necessarium in cognitione divinorum et spiritualium, ut dicit
<lb/>Boetius. Secundo, quia quamvis intellectus hominis naturaliter
<lb/>ordinatus sit ad divina cognoscenda, non tamen potest in actum exire per seipsum.
<lb/>Et quia cuilibet non potest adesse doctor paratus, ideo Deus lumen fidei
<lb/>providit, quod mentem ad huiusmodi elevet. Tertio, quia ad cognitionem divinorum
<lb/>per viam rationis multa praeexiguntur, cum fere tota philosophia ad cognitionem
<lb/>divinorum ordinetur: quae quidem non possunt nisi pauci cognoscere;
<lb/>et ideo oportuit fidem esse ut omnes aliquam cognitionem haberent de divinis.
<lb/>Quarto, quia quidam naturaliter sunt hebetes, et tamen cognitione divinorum
<lb/>indigent qua in vita dirigantur. Quinto, quia homines occupantur circa necessaria
<lb/>vitae, et retrahuntur a diligenti consideratione divinorum.
<lb/>AD OBIECTA
<lb/>Ad primum ergo dicendum, quod finis humanae vitae est cognitio Dei, etiam
<lb/>secundum philosophos qui ponunt felicitatem ultimam in actu
<lb/>sapientiae secundum cognitionem nobilissimi intelligibilis. Cognitio autem Dei
<pb n="vol. 6, p. 156"/>
<lb/>quaedam excedit nostram naturam, sicut visio quae est per essentiam; et ad
<lb/>istum finem non potuit sufficienter nobis provideri per nostra naturalia; et ideo
<lb/>necessaria fuit fides eorum quae essentialiter ad fidem pertinent. Alia autem
<lb/>cognitio Dei est commensurata nostrae naturae, scilicet illa quam de Deo
<lb/>habere possumus per rationem naturalem. Sed quia haec habetur in ultimo
<lb/>humanae vitae, cum sit finis; et oportet humanam vitam regulari ex cognitione
<lb/>Dei, sicut ea quae sunt ad finem ex cognitione finis: ideo etiam per naturam
<lb/>hominis non potuit sufficienter provideri etiam quantum ad hanc cognitionem
<lb/>Dei. Unde oportuit quod per fidem a principio cognita fierent, ad quae ratio
<lb/>nondum poterat pervenire; et hoc quantum ad ea quae ad finem praeexiguntur.
<lb/>Ad secundum dicendum, quod bonum, ut dicit Dionysius, est
<lb/>sui diffusivum; unde ubi cognoscitur alia ratio diffusionis, cognoscitur alia
<lb/>ratio bonitatis. Per rationem ergo naturalem potest cognosci summum bonum,
<lb/>secundum quod diffundit se communicatione naturali, non autem secundum
<lb/>quod diffundit se communicatione supernaturali; et secundum hanc rationem
<lb/>summum bonum est finis nostrae vitae: de quo oportet haberi fidem, cum ratio
<lb/>in illud non possit.
<lb/>Ad tertium dicendum, quod ea quae sunt ad finem, debent proportionari fini:
<lb/>unde cum finis vitae humanae ultimus sit supra facultatem naturae, et per consequens
<lb/>rationis, quae ratio ex his quae sunt ad finem, de fine coniectat; oportet
<lb/>quod etiam illa quae sunt ordinata ad finem illum, supra facultatem humanae
<lb/>naturae sint et supra rationem; et ita non omnia quae in divina sapientia
<lb/>supra rationem sunt ad fidem pertinent, sed solum cognitio finis supernaturalis,
<lb/>et eorum quibus in finem illum supernaturaliter ordinamur.
<lb/><hi rend="bold">Solutio II</hi>
<lb/>Ad secundam quaestionem dicendum, quod, sicut Philosophus dicit 1 Ethic.,
<lb/>laus proprie secundum respectum ad alterum quod dignius est attenditur; sicut
<lb/>videmus quod actus concupiscibilis laudatur inquantum ordinate se habet ad
<lb/>rationem; actus vero rationis inquantum ordinate se habet ad intellectum, quo
<lb/>dirigitur; et actus etiam supremarum potentiarum secundum quod convenienter
<lb/>se habent ad finem. Et propter hoc illa quae sunt optima, non laudantur, sed
<lb/>honorantur. Et quia virtus est dispositio perfecti ad optimum, ut dicitur in
<lb/>7 Physic.; ideo proprie actus virtutis laudabilis est. Nostra autem naturalis
<lb/>cognitio se habet ad divinam sicut ad superiorem; et ideo cum ratio nostra
<lb/>divinae consentit, actus laudabilis est, sicut cum irascibilis subditur rationi; et
<lb/>ideo credere veritati primae in his quae non videntur, laudabile est, et opus
<lb/>meritorium, et opus virtutis.
<lb/>AD OBIECTA
<lb/>Ad primum ergo dicendum, quod credere homini absque ratione probabili est
<lb/>nimis cito credere: quia cognitio unius hominis non est naturaliter ordinata ad
<lb/>cognitionem alterius, ut per ipsam reguletur. Sed hoc modo ordinata est ad
<lb/>veritatem primam.
<pb n="vol. 6, p. 158"/>
<lb/>Ad secundum dicendum, quod homo dum credit, rationem non abnegat, quasi
<lb/>contra eam faciens; sed eam transcendit, altiori dirigenti innixus, scilicet veritati
<lb/>primae: quia ea quae fidei sunt, etsi supra rationem sint, tamen non sunt
<lb/>contra rationem. Ea autem quae supra hominem sunt quaerere, non est vituperabile
<lb/>sed laudabile: quia homo debet se erigere ad divina, quantumcumque
<lb/>potest, ut dicit Philosophus.
<lb/>Ad tertium dicendum, quod discretionem credendorum habet homo per lumen
<lb/>fidei, sicut discretionem spirituum per aliquam gratiam gratis datam; unde
<lb/>homo lumen fidei habens non consentit his quae sunt contra fidem, nisi inclinationem
<lb/>fidei derelinquat ex sua culpa.
<lb/><hi rend="bold">Solutio III</hi>
<lb/>Ad tertiam quaestionem dicendum, quod quantitas meriti ex duobus potest
<lb/>attendi; scilicet ex parte operis et ex parte operantis. Opus quidem oportet ut
<lb/>sit virtuosum. Et quia virtus est circa difficile et bonum, oportet quod habeat
<lb/>difficultatem et bonitatem quantum in se est; et ideo quod addit ad alterum
<lb/>eorum addit ad meritum, quantum est ex parte operis. Ex parte vero operantis
<lb/>requiritur voluntas; unde quanto magis quis voluntate facit, tanto magis meretur;
<lb/>et semper quantitas meriti attenditur secundum radicem caritatis. Haec
<lb/>autem quantitas est quasi formale respectu alterius; unde secundum eam certius
<lb/>est iudicium de quantitate meriti.
<lb/>Ratio ergo naturalis dupliciter potest induci in his quae fidei sunt: vel cum ratio
<lb/>inducitur secundum fidem, vel contra fidem. Ratio autem inducta contra fidem
<lb/>addit difficultatem actus quantum in se est; unde manente eadem voluntate credendi
<lb/>magis meretur qui credit ad quod videt multas rationes naturales in contrarium,
<lb/>quam qui eas non videt: sicut qui cum tentatur vehementius de luxuria,
<lb/>si resistit aequali voluntate, plus meretur. Ratio autem quae secundum fidem
<lb/>inducitur non facit videri id quod creditur; et ideo difficultatem operis, quantum
<lb/>in se est, non diminuit; sed quantum in se est, facit voluntatem magis promptam
<lb/>ad credendum; et ex ista parte potest augere meritum fidei, sicut habitus virtutis
<lb/>qui inclinat ad actum in se difficilem, quem facilem reddit operanti.
<lb/>Unde patet quod tam causa rationalis pro fide inducta, quam contra fidem,
<lb/>quantum in se est, meritum fidei auget, quamvis possit etiam diminuere utrumque
<lb/>ex defectu credentis.
<lb/>AD OBIECTA
<lb/>Ad primum ergo dicendum, quod ratio praebens sufficienter experimentum fidei
<lb/>facit visionem; et ideo difficultatem credendi evacuat. Sed talis ratio de his
<lb/>quae per se ad fidem pertinent, haberi non potest.
<lb/>Ad secundum dicendum, quod ex disputationibus corrumpitur fides in eo qui
<lb/>fidem firmam non habet, ex culpa ipsius.
<lb/>Ad tertium dicendum, quod ratio humana adducta non facit ut homo non pure
<lb/>propter Deum credat, qua remota nihilominus crederet; unde quantum in se est,
<lb/>non diminuit meritum nisi ex culpa credentis.
<pb n="vol. 6, p. 160"/>
<lb/><hi rend="bold">EXPOSITIO TEXTUS</hi>
<lb/>«Quae non proprie dicitur fides, sed veritas». Contra. Hic dividit fidem contra
<lb/>veritatem. Ergo fides veritatem non habet. Dicendum, quod hic accipit veritatem
<lb/>manifestam quae fidei succedit.
<lb/>«Ex fide verborum». Contra. Nunc etiam non credimus tantum verbis: quia cum
<lb/>apud diversas gentes sint diversa verba, esset diversa fides. Et dicendum,
<lb/>quod non dicitur esse fides verborum ut eorum in quae credatur; sed quia ea
<lb/>quae credenda sunt, nobis per verba proponuntur, insufficienter nobis res creditas
<lb/>ostendentia.
<lb/>«Cum fides sit ex auditu». Contra. Auditus interior a visu non differt.
<lb/>Dicendum, quod utrumque dicitur in intellectu per similitudinem; unde proprie
<lb/>de illis rebus intellectus visio habetur quarum formae se ei offerunt, sed auditus
<lb/>de illis quae non videt.
<lb/>«Alia sunt quae nisi intelligamus non credimus», sicut principia naturaliter
<lb/>cognita: «Alia quae nisi credamus, non intelligemus», sicut ea quae
<lb/>supra rationem sunt: et accipit hic credere communiter pro omni assensu.
<lb/>«Nisi aliquid intelligat», scilicet quod significatur per nomen.
<pb n="vol. 6, p. 170"/>
<lb/><hi rend="bold">IN TERTIUM SENTENTIARUM, DISTINCTIO 25</hi>
<lb/><hi rend="bold">DIVISIO TEXTUS</hi>
<lb/>Postquam Magister determinavit de fide quantum ad suam essentiam, quae per
<lb/>definitionem cognoscitur, et de obiecto fidei; hic determinat de ipsa per comparationem
<lb/>ad habentem ratione quantitatis, secundum quam crescit in habente
<lb/>fidem. Dividitur autem haec pars in duas: in prima determinat de fide prout
<lb/>comparatur ad credentes secundum quantitatem quam habet ex numero credibilium;
<lb/>in secunda secundum quantitatem quam habet ex intensione habitus, ibi:
<lb/>«Illud etiam non est praetermittendum».
<lb/>Circa primum tria facit: primo ostendit quod fides sufficiens ad salutem, se
<lb/>extendit ad cognitionem Deitatis; secundo quod se extendit ad cognitionem
<lb/>redemptoris, ibi: «Sed quaeritur, utrum hoc credere ante adventum et ante
<lb/>legem ad salutem suffecerit»; tertio ostendit ad quos articulos redemptoris fides
<lb/>se extendit, ibi: «Sed quaeritur, cum sine fide mediatoris antiquis non fuerit
<lb/>salus, sicut nec modernis, utrum oportuerit illos credere omnia illa de mediatore
<lb/>quae nos credimus».
<lb/>«Sed quaeritur, utrum hoc credere ante adventum et ante legem ad salutem suffecerit».
<lb/>Hic duo facit: primo ostendit propositum; secundo removet quamdam
<lb/>quaestionem ex dictis, ibi: «Quid ergo dicetur de illis simplicibus quibus non
<lb/>erat revelatum mysterium incarnationis?».
<lb/>«Sed quaeritur, cum sine fide Mediatoris antiquis non fuerit salus» etc. Hic
<lb/>etiam duo facit: primo ostendit propositum; secundo movet quaestionem, ibi:
<lb/>«Solet etiam quaeri de Cornelio».
<lb/>«Illud etiam praetermittendum non est». Hic ostendit quod fides secundum
<lb/>quantitatem quam habet ex intensione habitus, aequatur spei, caritati, et operationi;
<lb/>et circa hoc duo facit: primo ostendit propositum; secundo solvit dubitationem,
<lb/>ibi: «Huic vero quod hic et superius dictum est. Videtur obviare quod
<lb/>ait Apostolus».
<pb n="vol. 6, p. 172"/>
<lb/><hi rend="bold">QUAESTIO 1</hi>
<lb/>Hic est duplex quaestio. Prima de definitione articulorum. Secunda de explicita
<lb/>eorum cognitione.
<lb/>Circa primum quaeruntur duo: 1. De articulo secundum se; 2. De distinctione
<lb/>articulorum ad invicem.
<lb/>ARTICULUS 1
<lb/><hi rend="bold">Utrum definitio Richardi de S. Victore</hi>
<lb/><hi rend="bold">de articulo sit competens</hi>
<lb/><hi rend="bold">Ad primum sic proceditur.</hi>
<lb/>1. Et exponitur definitio Richardi de Santo Victore, quae talis est: «Articulus
<lb/>est indivisibilis veritas de Deo, arctans nos ad credendum». VIDETUR autem
<lb/>quod sit incompetens. Quia indivisibilis veritas est veritas incomplexi. Sed fides
<lb/>est de complexi, ut supra dictum est. Ergo articulus fidei non est «indivisibilis
<lb/>veritas».
<lb/>2. Praeterea, inter articulos fidei ponuntur aliqua quae non pertinent ad Deum
<lb/>nisi sicut ad causam, sicut carnis resurrectio. Sed hoc non sufficit ad hoc quod
<lb/>dicatur veritas esse de Deo: quia sic omnis veritas a Deo est; non tamen omnis
<lb/>veritas ad articulum fidei pertinet. Ergo videtur quod inconvenienter dicatur
<lb/>«de Deo».
<lb/>3. Praeterea, arctatio necessitatem importat. Sed fides voluntaria est: quia nullus
<lb/>credit nisi volens, ut dicit Augustinus. Ergo male dicit,
<lb/>quod est «arctans ad credendum».
<lb/>4. Item, ponitur alia definitio Isidori: «Articulus est perceptio divinae veritatis
<lb/>tendens in ipsam». Quia perceptio divinae veritatis est etiam per rationem
<lb/>naturalem, sicut quod scimus Deum esse; et tamen de hoc non est articulus.
<lb/>Ergo male definit articulum.
<lb/>5. Item, obiicitur de definitione Hugonis de Santo Victore: «Articulus est natura
<lb/>cum gratia». Quia articulus est res credita. Sed natura cum gratia est credens.
<lb/>Ergo, cum credens non sit creditum, articulus male definitur.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod articulus possit dici formatus et informis. Obiectum
<lb/>enim proportionatur habitui. Sed fidei obiectum est articulus. Cum ergo fides
<lb/>sit formata et informis, videtur quod etiam articuli.
<pb n="vol. 6, p. 174"/>
<lb/>2. Praeterea, tendere in Deum est actus fidei formatae. Sed articuli est tendere
<lb/>in Deum, ut patet per alteram definitionum assignatarum. Ergo articulus potest
<lb/>esse informis, et formatus.
<lb/>3. Praeterea, unus articulus est: «Credo in Deum». Sed hic est actus fidei formatae.
<lb/>Ergo articulus est etiam formatus et informis.
<lb/>SED CONTRA in articulis fidei non differt peccator et iustus. Differt autem secundum
<lb/>formationem et informitatem. Ergo formatio et informitas non pertinent ad
<lb/>articulos.
<lb/>Praeterea, mutare articulos non est in potestate hominis. Sed informitas est in
<lb/>potestate hominis, inquantum ex peccato causatur. Ergo informitas non consideratur
<lb/>circa articulum.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod articuli non debuerunt colligi in symbolo. Quia tota
<lb/>fides sufficienter per Sacram Scripturam instruitur. Ergo superfluum fuit symbolum
<lb/>condere.
<lb/>2. Praeterea, symbolum proponitur ut regula fidei, cuius actus est assentire.
<lb/>Sed, sicut dicit Augustinus in epistola 19 ad Hieronymum, solis Apostolis et
<lb/>Prophetis est hic honor exhibendus, ut quaecumque dixerunt, haec ipsa vera
<lb/>esse credantur. Ergo post symbolum Apostolorum non debuerunt alia symbola
<lb/>fieri.
<lb/>3. Praeterea, quaeritur, quare symbolum Apostolorum et Nicaenum dividitur in
<lb/>tres partes secundum tres personas; symbolum autem Athanasii secundum divinitatem
<lb/>et humanitatem partitur.
<lb/>4. Praeterea, quaeritur, quare symbolum Apostolorum dicitur submisse in
<lb/>Prima et Completorio; alia vero duo alte, unum post Evangelium, alterum in
<lb/>Prima.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod «articulus» nomen graecum
<lb/>est; et importat indivisionem; unde membra quae non dividuntur in alia
<lb/>membra, dicuntur articuli: et secundum istum modum conclusiones quae inquiruntur
<lb/>in aliqua scientia vel aliquo tractatu, dicuntur articuli: quia ex eis, sicut
<lb/>ex quibusdam principiis indivisibilibus, consurgit collectio quae tractatum perficit:
<lb/>et sic in iudiciis ea quae per testes probata sunt vel probanda, dicuntur
<lb/>articuli.
<pb n="vol. 6, p. 176"/>
<lb/>Fides autem non inquirit sed supponit ea quae sunt fidei ex testimonio Dei ea
<lb/>dicentis: unde illud quod habet specialem difficultatem in fide, et cuius suppositio
<lb/>non dependet ab alio supposito, proprie dicitur articulus fidei. Et ideo in
<lb/>definitione praedicta Richardus secutus est et proprietatem nominis, dicens,
<lb/>quod est «indivisibilis veritas», et etymologiam, secundum quod sonat in lingua
<lb/>latina, dicens quod «arctat nos ad credendum».
<lb/>AD OBIECTA
<lb/>Ad primum ergo dicendum, quod in incomplexis, per se loquendo, non est veritas
<lb/>nisi aequivoce: unde indivisibile intelligendum est non simpliciter, sed in
<lb/>genere complexorum.
<lb/>Ad secundum dicendum, quod articuli fidei dicuntur esse de Deo, aut quia pertinent
<lb/>ad divinam naturam, aut quia ad personam (sive ratione sui, sive ratione
<lb/>naturae assumptae), aut effectus proprius eius, qui non potest fieri aliqua virtute
<lb/>creata, nec percipitur ratione humana: et ideo obiectio cessat.
<lb/>Ad tertium dicendum, quod articulus dicitur arctare ad credendum non de
<lb/>necessitate coactionis, sed de necessitate finis: quia sine fide articulorum non
<lb/>potest esse salus.
<lb/>Ad quartum dicendum, quod perceptio divinae veritatis quae fit per rationem
<lb/>naturalem, tendit, sicut in id cui innititur, in intellectum principiorum; sed perceptio
<lb/>divinae veritatis quae est articulus, tendit in primam veritatem non
<lb/>solum sicut in finem, vel obiectum, sed sicut in id in quod resolvitur sicut in
<lb/>causam suae credulitatis.
<lb/>Ad quintum dicendum, quod Hugo non intendit definire articulum, sed ostendere
<lb/>quae sunt ea de quibus est fides: quia est de operibus conditionis, quibus
<lb/>instituta est natura, et de operibus reparationis, quibus collata est gratia Dei.
<lb/><hi rend="bold">Solutio II</hi>
<lb/>Ad secundam quaestionem dicendum, quod articulus nominat id quod credendum
<lb/>est quasi obiectum fidei. Diversa autem dispositio operantis nihil variat in
<lb/>obiecto operationis; nec obiectum denominatur ex dispositione operantis, sed
<lb/>magis e converso; sicut color non denominatur ex diversa dispositione videntis,
<lb/>secundum quod quidam habent lippos oculos, et quidam claros: unde cum formatio
<lb/>fidei et informitas ad dispositionem credentis pertineant, nec etiam
<lb/>secundum id quod est proprium intellectus in quo est fides, sed secundum relationem
<lb/>eius ad voluntatem, in qua est caritas, non potest proprie dici, quod
<lb/>articulus sit formatus vel informis.
<lb/>AD OBIECTA
<lb/>Ad primum ergo dicendum, quod obiectum proportionatur habitui in his quae
<lb/>ad naturam habitus pertinent, non in his quae accidunt ex dispositione habentis
<lb/>habitum.
<pb n="vol. 6, p. 178"/>
<lb/>Ad secundum dicendum, quod illa definitio est data de articulo per actum fidei;
<lb/>unde dicit: «Perceptio divinae veritatis»; et ideo ex parte actus accidit ibi id
<lb/>quod est fidei formatae, non ex parte obiecti.
<lb/>Et similiter dicendum ad tertium.
<lb/><hi rend="bold">Solutio III</hi>
<lb/>Ad tertiam quaestionem dicendum, quod nomen symboli similitudinem et collectionem
<lb/>importat; unde a quatuor collectionibus nomen symboli imponitur.
<lb/>Primo a collectione multorum hominum in unam fidem. Secundo a collectione
<lb/>praedicantium fidem: quia omnes Apostoli collecti hanc regulam fidei ediderunt,
<lb/>unusquisque quod suum est apponens. Tertio, quia ex diversis locis Sacrae Scripturae
<lb/>colliguntur ea quae credenda sunt, ut in promptu habeantur. Quarto
<lb/>omnia beneficia divinitus collata ibi colliguntur; unde Dionysius,
<lb/>dicit, quod religionis symbolum congruentius potest appellari hierarchia
<lb/>eucharistica, quasi bona gratia.
<lb/>AD OBIECTA
<lb/>Ad primum ergo dicendum, quod oportuit ea quae in diversis locis Sacrae Scripturae
<lb/>tradita sunt, in unum colligi locum, ut fides magis in promptu haberetur.
<lb/>Ad secundum dicendum, quod patres qui alia symbola post apostolos ediderunt,
<lb/>nihil de suo apposuerunt; sed ex Sacris Scripturis ea quae addiderunt,
<lb/>exceperunt. Et quia quaedam difficilia sunt in illo symbolo Apostolorum, ideo
<lb/>ad eius explanationem editum est symbolum Nicaenum, quod diffusius fidem
<lb/>quantum ad aliquos articulos prosequitur. Et quia quaedam implicite continebantur
<lb/>in illis symbolis, quae oportebat propter insurgentes haereses explicari;
<lb/>ideo additum est symbolum Athanasii, qui specialiter contra haereticos se opposuit.
<lb/>Ad tertium dicendum, quod quia tempore Athanasii specialiter haereses insurrexerunt
<lb/>contra personam Filii quantum ad utramque naturam, ideo secundum
<lb/>duas naturas symbolum illud in duas partes dividitur. Alia autem symbola, quae
<lb/>non sunt ex principali intentione contra haereticos facta, sed ad doctrinam fidei
<lb/>propalandam vel elucidandam, dividuntur in tres personas, in quibus principaliter
<lb/>nostra fides fundatur.
<lb/>Ad quartum dicendum, quod symbolum Apostolorum fuit editum quando fides
<lb/>nondum erat propalata, et ideo in occulto dicitur. Et quia editum fuit ad proponendum
<lb/>fidei doctrinam, ideo quotidie dicitur et in Prima et in Completorio,
<lb/>quasi in principio diei et noctis, in signum quod omnis nostra operatio a fine
<lb/>debet accipere initium: et quia per ipsam contra adversa et in prosperis protegimur.
<lb/>Alia autem symbola edita fuerunt tempore fidei iam propalatae; et ideo
<lb/>publice cantantur. Et quia non ad proponendum fidem, sed ad defendendum vel
<lb/>elucidandum edita fuerunt; ideo non in singulis diebus dicuntur, sed in illis in
<lb/>quibus homines maxime ad ecclesiam venire consueverunt, et in illis in quibus
<pb n="vol. 6, p. 180"/>
<lb/>fit aliqua solemnizatio de illis quae ad articulos pertinent. Et quia symbolum
<lb/>Nicaenum editum est ad manifestationem fidei, ideo dicitur statim post
<lb/>Evangelium, quasi expositio ipsius. Symbolum autem Athanasii quod contra
<lb/>haereticos editum est, in Prima dicitur, quasi iam pulsis haereticorum tenebris.
<lb/>ARTICULUS 2
<lb/><hi rend="bold">Utrum articuli convenienter distinguantur in symbolo</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod inconvenienter articuli distinguantur in symbolo. Tres enim
<lb/>personae sunt aequales. Sed articuli pertinentes ad personam Filii et Spiritus Sancti
<lb/>ponuntur plures. Ergo similiter debent poni plures pertinentes ad personam Patris.
<lb/>2. Praeterea, Deum esse unum, est probabile per demonstrationem, et similiter
<lb/>Deum esse creatorem rerum; unde etiam quidam philosophi, ut Avicenna,
<lb/>demonstratione moti hoc concedunt. Sed articuli qui essentialiter ad fidem pertinent
<lb/>non possunt per demonstrationem probari, ut ex dictis patet. Ergo inconvenienter
<lb/>ponuntur in symbolis pro articulis.
<lb/>3. Praeterea, sicut potentia appropriatur Patri, ita sapientia Filio. Ergo sicut fit
<lb/>mentio in symbolo de omnipotentia, ita debet mentio fieri de sapientia, et aliis
<lb/>etiam attributis.
<lb/>4. Praeterea, in symbolo debet exponi fides quantum ad omnes credentes. Sed
<lb/>non omnibus credentibus convenit credere in Deum, sed tantum habentibus
<lb/>fidem formatam. Ergo videtur quod male dictum sit: «Credo in unum Deum»; et
<lb/>quod habens fidem informem, hoc dicens peccet mentiendo.
<lb/>5. Praeterea, cum dicitur credere in Deum, designatur finis fidei. Sed solus
<lb/>Deus est finis fidei. Ergo cum in symbolo contineatur aliquid quod est pure
<lb/>creatum, sicut Ecclesia catholica, videtur quod inconvenienter ponatur iste
<lb/>modus loquendi.
<lb/>6. Praeterea, sicut incarnationis sacramentum incepit in conceptione, et terminatum
<lb/>est in nativitate; ita et mysterium passionis incepit in passione, et terminatum
<lb/>est in sepultura. Sed assignatur alius articulus de conceptione et nativitate.
<lb/>Ergo et alius articulus debet assignari de passione et sepultura.
<lb/>7. Praeterea, sicut Patri appropriatur aliquod opus, et Spiritui Sancto; ita et
<lb/>Filio. Ergo sicut cum fide de Patre ponitur aliquod opus divinum, sicut creatio,
<lb/>et cum articulo Spiritus Sancti opus remissionis peccatorum; ita et cum articulis
<lb/>filii deberet aliquod opus divinum poni.
<pb n="vol. 6, p. 182"/>
<lb/>8. Praeterea, in Nicaeno symbolo nulla fit mentio de descensu ad inferos. Ergo
<lb/>videtur insufficienter articulos continere.
<lb/>9. Praeterea, quaeritur quare in Nicaeno symbolo dicitur, non «creatorem», sed
<lb/>«factorem».
<lb/>10. Praeterea, fides de corpore Christi in sacramento altaris maximam difficultatem
<lb/>habet. Cum ergo in nullo symbolorum de hoc dicatur aliquid, videtur
<lb/>quod insufficienter in eis fides tradatur.
<lb/><hi rend="bold">Solutio</hi>
<lb/>Respondeo dicendum, quod articuli fidei distinguuntur dupliciter. Uno modo
<lb/>quantum ad ipsa credibilia; et sic sunt quatuordecim: alio modo quantum ad
<lb/>ipsos qui articulos distinxerunt; et sic sunt duodecim secundum numerum duodecim
<lb/>Apostolorum. Quia autem articulus est veritas de Deo, hoc contingit esse
<lb/>dupliciter: quia aut est de ipso Deo tantum, aut de Deo ratione naturae
<lb/>assumptae. Si primo modo, contingit esse tripliciter: quia aut est de eo ratione
<lb/>naturae, aut ratione personarum, aut ratione effectus proprii.
<lb/>Si ratione naturae, sic habemus primum articulum: «Credo in unum Deum». Si
<lb/>ratione personae, aut ratione personae Patris, et sic habemus secundum:
<lb/>«Patrem omnipotentem»; aut ratione Filii, et sic habemus tertium: «Et in Iesum
<lb/>Christum Filium eius»; aut ratione personae Spiritus Sancti, et sic habemus
<lb/>quartum: «Credo in Spiritum Sanctum». Si ratione effectus, aut pertinet ad conditionem
<lb/>naturae, et sic est quintus: «Creatorem caeli et terrae»; aut ad bonum
<lb/>gratiae, et sic habemus sextum: «Sanctam Ecclesiam catholicam, sanctorum
<lb/>communionem, remissionem peccatorum»; aut de perfectione gloriae, et sic
<lb/>habemus septimum: «Carnis resurrectionem, vitam aeternam».
<lb/>Quidam autem aliter distinguunt hos tres articulos: quia opus creationis includunt
<lb/>in primo articulo, qui pertinet ad veritatem essentiae; et ultimum opus
<lb/>dividunt in duos articulos, scilicet «carnis resurrectionem», unum articulum
<lb/>dicentes, et «vitam aeternam» alium. Sed prima distinctio melior videtur: quia
<lb/>Apostolus expresse ponit unum articulum de creatione, Hebr. 11, 3: «Fide credimus
<lb/>aptata esse saecula verbo Dei». Et iterum completio vitae aeternae et
<lb/>gloriae includit coniunctionem animae et corporis.
<lb/>Item sciendum, quod opus creationis coniungitur articulo de persona Patris,
<lb/>quia pertinet ad potentiam, quae appropriatur Patri. Duo autem alia opera
<lb/>adiunguntur articulis de Spiritu Sancto: unde sibi appropriatur unio Ecclesiae,
<lb/>quae importatur per hoc quod dicitur: «Sanctam Ecclesiam catholicam, remissionem
<lb/>peccatorum»: et communicatio bonorum operum quae est per caritatem,
<lb/>ut bonum unius alteri prosit.
<pb n="vol. 6, p. 184"/>
<lb/>Articuli autem pertinentes ad naturam assumptam sunt etiam septem. Primus pertinet
<lb/>ad conceptionem: «Qui conceptus est de Spiritu Sancto». Secundus ad nativitatem:
<lb/>«Natus ex Maria». Tertius ad passionem: «Passus sub Pontio Pilato,
<lb/>crucifixus, mortuus, et sepultus». Quartus ad descensum ad inferos: descendit
<lb/>ad inferna. Quintus ad resurrectionem: «Tertio die resurrexit a mortuis». Sextus
<lb/>ad ascensionem: «Ascendit in caelos, sedet ad dexteram Dei Patris». Septimus ad
<lb/>adventum ad iudicium: «Inde venturus est iudicare vivos et mortuos».
<lb/>Horum autem articulorum tres Petrus in unum complexus est, scilicet articulum
<lb/>de unitate essentiae, de omnipotentia Patris, et de opere creationis, ideo quia
<lb/>opus creationis propter potentiam quam indicat, Patri appropriatur qui est
<lb/>etiam fons totius Deitatis; et ideo competit Petro, quod est caput Apostolorum,
<lb/>sicut Pater Trinitatis. Posuit autem Ioannes articulum de persona Filii.
<lb/>Articulum autem de conceptione et nativitate coniunxit in unum Iacobus
<lb/>Zebedaei. Articulum autem de passione posuit Andreas. Descensum ad inferos
<lb/>posuit Philippus. Resurrectionem Thomas. Ascensionem Bartholomeus.
<lb/>Adventum ad iudicium Matthaeus. Articulum de Spiritus Sancti persona
<lb/>Iacobus Alphaei. Opus gratiae diviserunt duo Apostoli. Nam Simon posuit
<lb/>effectum gratiae in consecutione boni, scilicet: «Sanctam Ecclesiam catholicam,
<lb/>sanctorum communionem»; Iudas Iacobi quantum ad remotionem mali,
<lb/>scilicet «peccatorum remissionem». Effectum gloriae posuit Matthias, vel iterum
<lb/>Thomas, ut quidam dicunt. Alii autem aliter praedictos articulos attribuunt
<lb/>Apostolis. Sed in hoc non est magna vis.
<lb/>AD OBIECTA
<lb/>Ad primum ergo dicendum, quod Pater non est missus sicut aliae personae; et
<lb/>ideo eis propter effectum missionis plures articuli appropriantur quam Patri.
<lb/>Ad secundum dicendum, quod Deum esse simpliciter, non est articulus; sed Deum
<lb/>esse sicut fides supponit, scilicet habentem curam de omnibus, remunerantem, et
<lb/>punientem, ut patet per Apostolum Hebr. 11: quia sic determinat, quia est, et quia
<lb/>remunerator est. Similiter Deum esse creatorem non cognoverunt philosophi,
<lb/>sicut fides ponit, ut scilicet postquam non fuerunt, in esse producta sint; sed
<lb/>secundum alium modum accipiunt creationem, ut in lib. 2, dist. 1 dictum est.
<lb/>Ad tertium dicendum, quod omnes articuli, praecipue qui pertinent ad opera
<lb/>divina, probantur per omnipotentiam Dei, sicut et Angelus probavit incarnationem,
<lb/>veniens ad Virginem, Lucae 1, 37: «Quia non erit impossibile apud Deum
<lb/>omne verbum»; et ideo ponitur praecipue omnipotentia quasi radix fidei.
<lb/>Ad quartum dicendum, quod in symbolo proponitur nobis regula fidei, ad quam
<lb/>omnes debent pertingere. Non autem debent pertingere solum ad actum fidei
<lb/>informis, sed etiam ad actum fidei formatae, et ideo ponitur in symbolis actus
<lb/>fidei formatae. Nihilominus habens fidem informem, dicens symbolum, non peccat:
<lb/>quia hoc dicit in persona Ecclesiae.
<pb n="vol. 6, p. 186"/>
<lb/>Ad quintum dicendum, quod Leo Papa dicit, quod non debet ibi addi haec
<lb/>praepositio «in», ut dicatur: «Et in unam sanctam catholicam» etc., sed debet
<lb/>dici: «Et unam sanctam» etc. Anselmus vero dicit, quod potest dici, «In unam»,
<lb/>inquantum in isto effectu intelligitur veritas increata, scilicet ut sit sensus «In
<lb/>unam sanctam», idest in Spiritum Sanctum unientem Ecclesiam.
<lb/>Ad sextum dicendum, quod, sicut dictum est, articulus est indivisibilis veritas
<lb/>supra rationem existens: et ubi occurrunt diversae difficultates, quibus hoc
<lb/>quod dicitur, est supra rationem, oportet ponere diversos articulos. Ponere
<lb/>autem Deum sepultum, non habet aliam difficultatem, quam ponere eum passum
<lb/>vel mortuum; et ideo totum hoc comprehenditur sub uno articulo. Sed nativitas
<lb/>habet aliam difficultatem praeter difficultatem conceptionis: quia in conceptione
<lb/>est difficultas ex hoc quod Deus homo factus est, et quod est facta conceptio
<lb/>sine virili semine: in nativitate autem ex hoc quod clauso Virginis utero
<lb/>exivit: et ideo sunt duo articuli.
<lb/>Ad septimum dicendum, quod ex parte potentiae Filii ponitur opus quod in
<lb/>natura assumpta operatus est quantum ad septem articulos, ut dictum est.
<lb/>Ad octavum dicendum, quod, sicut dicit Innocentius tertius, Nicaena synodus
<lb/>praecipue congregata fuit contra Arium, qui negabat Filium esse verum
<lb/>Deum; et ideo descensus ad inferos suppressus fuit, in quo maxime videbatur
<lb/>derogari Divinitati Filii. Vel dicendum, quod quia illud symbolum editum est ad
<lb/>manifestandum fidem contra haereticos; nullus autem error acciderat de
<lb/>descensu ad inferos: ideo illum articulum explicare non curaverunt, sed implicite
<lb/>posuerunt in articulo de resurrectione, in quo intelligitur terminus a quo
<lb/>resurrexit: sicut in articulo conceptionis implicite tradiderunt articulum nativitatis,
<lb/>quia non fuerat de nativitate aliquis specialis error.
<lb/>Ad nonum dicendum, quod quia quidam philosophi posuerunt mundum creatum
<lb/>a Deo et tamen ab aeterno fuisse, ut Augustinus dicit;
<lb/>ideo symbolum Nicaenum, quod specialiter ad evacuandos errores editum fuit,
<lb/>posuit Factorem, quod magis ostendit initium durationis mundi, et quod est a
<lb/>Deo agente per voluntatem, non per necessitatem naturae.
<lb/>Ad decimum dicendum, quod fides de corpore Christi et de omnibus sacramentis
<lb/>et de clavibus et de omnibus huiusmodi includitur in articulo qui est de
<lb/>effectu gratiae, qui est: «Sanctam Ecclesiam catholicam»; et ideo in Nicaeno
<lb/>symbolo additum est: «Confiteor unum baptisma». Quidam tamen dicunt, quod
<lb/>reducitur ad articulum de passione. Sed primum est probabilius.
<pb n="vol. 6, p. 188"/>
<lb/><hi rend="bold">QUAESTIO 2</hi>
<lb/>Deinde quaeritur de explicatione fidei; et circa hoc quaeruntur duo:
<lb/>1. De necessitate explicationis; 2. Quantum ad quae oportet esse fidem
<lb/>explicitam.
<lb/>ARTICULUS 1
<lb/><hi rend="bold">Utrum explicatio fidei sit de necessitate salutis</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod fidem esse explicitam non sit de necessitate salutis. Ad salutem
<lb/>enim sufficit gratia et liberum arbitrium. Sed ad explicationem fidei non sufficit
<lb/>habitus gratuitus fidei infusus, nec etiam liberum arbitrium gratia informatum;
<lb/>sed oportet quod veniat doctrina fidei determinans, quia fides ex auditu est,
<lb/>Rom. 10. Ergo explicatio fidei non est de necessitate salutis.
<lb/>2. Praeterea, nullus damnatur ex hoc quod vitare non potest. Sed aliquis natus
<lb/>in silvis, vel inter infideles, non potest distincte de fidei articulis cognitionem
<lb/>habere: quia doctor fidei non adest, nec unquam de fide audivit mentionem.
<lb/>Ergo iste non damnatur; et tamen non habet fidem explicitam: ergo videtur
<lb/>quod explicatio fidei non sit de necessitate salutis.
<lb/>3. Praeterea, explicita cognitio de articulis fidei non potest esse nisi in eo qui
<lb/>habet usum liberi arbitrii. Sed multi salvantur qui usum liberi arbitrii non
<lb/>habent, sicut pueri baptizati et moriones. Ergo explicatio fidei non est de necessitate
<lb/>salutis.
<lb/>4. Praeterea, simplicibus non sunt proponenda subtilia, sicut patet per
<lb/>Apostolum 1 Corinth. 3. Sed nihil est subtilius his quae supra rationem sunt,
<lb/>qualia sunt ea quae ad fidem pertinent. Ergo simplicibus non est explicanda
<lb/>fides, et tamen ipsi salvantur; ergo explicatio fidei non est de necessitate
<lb/>salutis.
<lb/>SED CONTRA, Heb. 11, «Accedentem ad Deum oportet credere quia est, et quia
<lb/>diligentibus se remunerator est». Sed accedere ad Deum est de necessitate salutis.
<lb/>Ergo et habere fidem explicitam quantum ad aliqua.
<lb/>Praeterea, nullus sine spe salvatur. Sed ad spem oportet adesse explicitam
<lb/>cognitionem rerum quae sperantur: quia fides est substantia sperandarum
<lb/>rerum, Hebr. 11. Ergo habere fidem explicite de aliquibus est de necessitate
<lb/>salutis.
<pb n="vol. 6, p. 190"/>
<lb/><hi rend="bold">Quaestiuncula II</hi>
<lb/>1. Ulterius. VIDETUR quod quilibet teneatur habere fidem explicitam de omnibus
<lb/>quae ad fidem pertinent. Omnes enim articuli fidei aequaliter ad fidem pertinent.
<lb/>Si ergo de aliquibus oportet habere cognitionem explicitam, pari ratione
<lb/>de omnibus.
<lb/>2. Praeterea, secundum id quod in universali scitur, non distinguitur unus homo
<lb/>ab alio: quia cognitio universalium principiorum omnibus hominibus est innata.
<lb/>Sed habere fidem implicite de aliquo articulo, est habere fidem in universali
<lb/>de illo articulo. Ergo per hoc quod habet fidem tantum implicitam de aliquo
<lb/>articulo, non differt quantum ad illum articulum a non credente: ergo oportet
<lb/>habere fidem explicitam de omnibus articulis.
<lb/>3. Praeterea, sicut per praecepta legis vitantur peccata mortalia, ita per articulos
<lb/>vitantur errores haeresum. Sed aliquis ita tenetur servare praecepta legis ut
<lb/>omnia peccata vitet. Ergo et ita tenetur cognoscere articulos fidei ut omnes
<lb/>errores et haereses vitet. Sed hoc non potest facere nisi qui habet fidem explicitam
<lb/>de omnibus articulis: quia qui scit aliquid implicite et in universali, potest
<lb/>errare in particulari. Ergo habere fidem explicitam de omnibus articulis, est de
<lb/>necessitate salutis.
<lb/>SED CONTRA, explicita cognitio de articulis fidei non habetur nisi per studium.
<lb/>Sed studere non est de necessitate salutis. Ergo explicita cognitio de omnibus
<lb/>articulis fidei non est de necessitate salutis.
<lb/>Praeterea, secundum hoc pauci essent qui haberent fidem, cum vix inveniatur
<lb/>aliquis qui possit explicare articulos quantum ad omnia quae in articulis implicite
<lb/>continentur.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod maiores non magis teneantur quam minores. Quia
<lb/>homines simplices examinantur de difficilibus articulis, et damnantur haeretici,
<lb/>si male respondeant. Hoc autem non esset, nisi illos scire tenerentur. Ergo
<lb/>minores non minus tenentur scire quam maiores.
<lb/>2. Praeterea, nullus tenetur ad plura quam alius, nisi inquantum ad illa se obligavit.
<lb/>Sed maiores non obligaverunt se ad articulos sciendos explicite, ut videtur.
<lb/>Ergo non magis tenentur quam minores.
<lb/>3. Praeterea, videntur maiores illi qui magis sciunt. Si ergo ad plura credenda
<lb/>obligarentur, videtur quod ex sua scientia incommodum reportarent.
<lb/>SED CONTRA, maiores debent docere fidem minoribus. Sed qui docet, debet plenius
<lb/>scire. Ergo tenentur magis explicite scire quam minores.
<lb/>Praeterea, ei cui plus est commissum, plus exigetur ab eo. Sed maioribus plus
<lb/>commissum est quam minoribus. Ergo plus ab eis exigetur de fidei cognitione.
<pb n="vol. 6, p. 192"/>
<lb/><hi rend="bold">Quaestiuncula IV</hi>
<lb/>1. Ulterius. VIDETUR quod minores non habeant fidem implicitam in fide maiorum.
<lb/>Sicut enim est fides implicita et explicita, ita et scientia. Sed scientiam
<lb/>habet quis implicitam, non in aliquo sciente, sed in universali rei scibilis. Ergo
<lb/>nec fidem habet unus implicitam in fide alterius.
<lb/>2. Praeterea, illud in quo implicatur cognitio alicuius habentis cognitionem
<lb/>implicitam, est regula suae cognitionis. Sed regula nostrae fidei non est cognitio
<lb/>humana, quae potest decipi, sed cognitio divina, quae falli non potest. Ergo
<lb/>videtur quod homo non debeat habere fidem implicitam in fide alterius hominis,
<lb/>sed in cognitione Dei.
<lb/>3. Praeterea, nullus peccat si se conformet suae regulae. Sed maiores sunt
<lb/>praelati vel etiam doctores. Si ergo simplices debent habere implicitam fidem in
<lb/>fide maiorum, non peccaret aliquis simplex dicens aliquid contra fidem, si ab
<lb/>aliquo magistro vel praelato praedicaretur: quod falsum videtur.
<lb/>4. Praeterea, illud in quo implicatur cognitio alicuius, oportet esse notum; sicut
<lb/>qui habet scientiam alicuius particularis implicitam in universalibus principiis,
<lb/>oportet quod illa principia cognoscat. Ergo homo non debet habere implicitam
<lb/>fidem in cognitione alterius hominis.
<lb/>SED CONTRA, omnis addiscens habet fidem implicitam in cognitione docentis;
<lb/>quia, secundum Philosophum, oportet credere addiscentem. Sed
<lb/>maiores positi sunt ad docendum fidem minoribus. Ergo minores debent habere
<lb/>fidem implicitam in cognitione maiorum.
<lb/>Praeterea, hoc patet per auctoritatem inductam in littera.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod ad salutem aliquis dupliciter
<lb/>pervenit. Quidam enim non perveniunt merito proprio, sed merito alieno,
<lb/>sicut pueri et stulti baptizati, quibus suffragatur meritum Christi, cuius facti
<lb/>sunt participes in perceptione sacramenti: quia meritum proprium habere non
<lb/>possunt, cum non habeant usum liberi arbitrii, quod exigitur ad meritum.
<lb/>Quicumque autem usum liberi arbitrii habent, tenentur ad merita Christi et
<lb/>meritum proprium addere. Meritum autem consistit in actu virtutum; unde ad
<lb/>salutem ipsorum oportet quod sit et actus et habitus virtutum. Actus autem
<lb/>omnium virtutum dependet ab actu fidei, quae intentionem dirigit: unde in omni
<lb/>qui habet liberum arbitrium exigitur ad salutem eius quod habeat actum fidei,
<lb/>et non solum habitum. Fides autem non potest exire in actum, nisi aliquid
<lb/>determinate et explicite cognoscendo quod ad fidem pertineat; et ideo omni ei
<lb/>qui habet usum liberi arbitrii, habere fidem explicitam quantum ad aliquid, est
<lb/>de necessitate salutis.
<pb n="vol. 6, p. 194"/>
<lb/>AD OBIECTA
<lb/>Ad primum ergo dicendum, quod in his quae sunt necessaria ad salutem, nunquam
<lb/>Deus homini quaerenti suam salutem deest vel defuit, nisi ex culpa sua
<lb/>remaneat; unde explicatio eorum quae sunt de necessitate salutis vel divinitus
<lb/>homini provideretur per praedicatorem fidei, sicut patet de Cornelio, Act. 10;
<lb/>vel per revelationem: qua supposita, in potestate liberi arbitrii est ut in actum
<lb/>fidei exeat.
<lb/>Ad secundum dicendum, quod si talis faceret quod in se est de quaerendo salutem,
<lb/>Deus illi aliquo dictorum modorum provideret de salute sua.
<lb/>Ad tertium patet solutio per ea quae dicta sunt.
<lb/>Ad quartum dicendum, quod ea quae sunt supra rationem ad fidem pertinentia,
<lb/>non proponuntur hominibus simplicibus ita quod res ipsa discutiatur, sed in
<lb/>verborum aenigmate, quibus assentiant; et ideo dicitur esse fides verborum, ut
<lb/>supra, distinct. Praecedenti, dictum est.
<lb/><hi rend="bold">Solutio II</hi>
<lb/>Ad secundam quaestionem dicendum, quod actus fidei ad hoc est necessarius
<lb/>ad salutem, quia intentionem dirigit in omnibus actibus aliarum virtutum;
<lb/>et ideo tantum oportet habere unicuique de fide explicita, quantum sufficit ad
<lb/>dirigendum ipsum in finem ultimum. Unde non est de necessitate salutis ut
<lb/>homo omnes articulos fidei explicite cognoscat: quia sine aliquorum explicatione
<lb/>potest homo habere rectam intentionem in finem.
<lb/>AD OBIECTA
<lb/>Et per hoc patet responsio ad primum: quia non est eadem ratio de omnibus
<lb/>articulis.
<lb/>Ad secundum dicendum, quod principia universalia, in quibus implicatur
<lb/>cognitio particularium conclusionum, sunt homini nota per lumen naturale; et
<lb/>ideo quantum ad implicitam cognitionem scientiae non distinguitur unus homo
<lb/>ab altero. Sed lumen fidei, secundum quod habetur cognitio implicita, est lumen
<lb/>infusum, quod uni infunditur, et alii non; et ideo non est similis ratio.
<lb/>Ad tertium dicendum, quod ad praecepta negativa tenemur semper et ad semper;
<lb/>et per hoc vitantur sufficienter peccata transgressionis. Sed ad praecepta
<lb/>affirmativa tenetur homo semper, sed non ad semper, sed loco et tempore determinato.
<lb/>Praecepta autem affirmativa sunt de actibus virtutum. Ergo ad actum
<lb/>virtutis semper exercendum homo non tenetur, nec quantum ad omnes modos
<lb/>quibus potest ille exerceri; sed sufficit quod homo tempore debito operetur; et
<lb/>ideo etiam non oportet quod homo habeat explicitam cognitionem de omnibus
<lb/>articulis fidei, sed de aliquibus qui sunt necessarii secundum tempus illud; et
<lb/>per hoc sufficienter vitantur omnes errores et dubitationes: quia sicut habitus
<lb/>temperantiae inclinat ad resistendum luxuriae, ita habitus fidei inclinat ad resistendum
<lb/>omnibus quae sunt contra fidem. Unde in tempore quando emergit
<pb n="vol. 6, p. 196"/>
<lb/>necessitas explicite cognoscendi vel propter doctrinam contrariam quae imminet,
<lb/>vel propter motum dubium qui insurgit, tunc homo fidelis ex inclinatione
<lb/>fidei non consentit his quae sunt contra fidem, sed differt assensum, quousque
<lb/>plenius instruatur.
<lb/><hi rend="bold">Solutio III</hi>
<lb/>Ad tertiam quaestionem dicendum, quod explicare articulos fidei contingit
<lb/>dupliciter. Uno modo quantum ad ipsorum articulorum substantiam, secundum
<lb/>quod ipsos articulos distincte scit. Alio modo quantum ad ea quae in articulis
<lb/>continentur implicite: quod quidem contingit dum homo scit ea quae articulis
<lb/>consequuntur, et vim veritatis ipsorum articulorum, per quam possunt defendi
<lb/>ab omni impugnatione.
<lb/>Ad primam quidem explicationem totaliter tenentur omnes qui habent officium
<lb/>docendi fidem sive ex gradu dignitatis, sicut sacerdotes; sive ex revelatione,
<lb/>sicut prophetae; sive ex ministerio, sicut doctores et praedicatores: non autem
<lb/>alii, quibus non incumbit officium docendi fidem: quia cum ipsi non habeant
<lb/>nisi seipsos regulare, sufficit eis illos articulos cognoscere per quos possint
<lb/>propriam intentionem dirigere in finem ultimum. Ad secundam autem explicationem
<lb/>articulorum non tenetur aliquis totaliter ut sciat omnia explicare quae
<lb/>in articulis de salute continentur: quia hoc non potest esse nisi in patria, ubi
<lb/>ipsa articulorum veritas plene videbitur: sed unusquisque, cui incumbit officium
<lb/>instruendi alios de fide, qui dicuntur maiores, tenetur tantum scire de ista
<lb/>explicatione, quantum pertinet ad suum officium. Sed ad hanc explicationem
<lb/>minores, quibus officium docendi non incumbit, non tenentur.
<lb/>AD OBIECTA
<lb/>Ad primum ergo dicendum, quod non condemnantur simplices pro haereticis,
<lb/>quia nesciunt articulos: sed quia pertinaciter defendunt ea quae sunt contraria
<lb/>articulis; quod non facerent, nisi per haeresim fidem corruptam haberent.
<lb/>Ad secundum dicendum, quod hoc ipso quod aliquis docendi officium assumit,
<lb/>obligatur ad sciendum ea quae docere debet.
<lb/>Ad tertium dicendum, quod maiores non dicuntur qui magis sciunt, sed quibus
<lb/>incumbit officium docendi fidem; qui quandoque peccatis exigentibus minus
<lb/>sciunt, quibus dicitur Oseae 4, 6: «Quia scientiam repulisti, repellam te et ego,
<lb/>ne sacerdotio fungaris mihi». Nec tamen ex scientia quae ab eis exigitur, aliquod
<lb/>incommodum reportant, quia habere scientiam eis est honorificum.
<lb/><hi rend="bold">Solutio IV</hi>
<lb/>Ad quartam quaestionem dicendum, quod illi quibus incumbit officium docendi
<lb/>fidem, sunt medii inter Deum et homines; unde respectu Dei sunt homines, et
<lb/>respectu hominum sunt dii, inquantum divinae cognitionis participes sunt per
<lb/>scientiam Scripturarum, vel per revelationem, ut dicitur Ioan. 10, 35: «Illos
<pb n="vol. 6, p. 198"/>
<lb/>dixit deos ad quos sermo Dei factus est». Et ideo oportet quod minores, qui ab
<lb/>eis de fide doceri debent, habeant fidem implicitam in fide illorum, non inquantum
<lb/>homines sunt, sed inquantum sunt participatione dii.
<lb/>AD OBIECTA
<lb/>Ad primum ergo dicendum, quod determinata cognitio principiorum demonstrationis
<lb/>ex sensu acquiritur; unde ad eorum determinationem doctrina non
<lb/>indigemus: et in his principiis homo habet a principio implicitam scientiam
<lb/>omnium quae sequuntur; habet nihilominus scientiam implicitam in cognitione
<lb/>alterius scientis, inquantum oportet eum per doctrinam scientiam accipere:
<lb/>quia oportet addiscentem credere. Et ideo non est simile de scientia et fide:
<lb/>quia non sunt nobis innata aliqua principia naturalia ad quae possint reduci
<lb/>articuli fidei; sed tota determinatio fidei est in nobis per doctrinam; et ideo
<lb/>oportet in cognitione hominis habere fidem implicitam.
<lb/>Ad secundum dicendum, quod sicut in moventibus invenitur primum movens,
<lb/>quod est movens non motum; et secundum movens, quod est movens et motum,
<lb/>post quod est id quod est motum tantum; ita etiam est in regulantibus, quod est
<lb/>aliquid quod est regulans et nullo modo regulatum; et haec est ratio primae
<lb/>regulae, et tale est Deus: est et regulans regulatum, et talis regula humanae
<lb/>fidei est homo divinus: sicut etiam Philosophus dicit in 3 Ethic., quod virtuosus
<lb/>est mensura omnium humanorum actuum; regulatum autem tantum sunt
<lb/>ipsi minores.
<lb/>Ad tertium dicendum, quod sicut homo debet obedire inferiori potestati in his
<lb/>tantum in quibus non repugnat potestas superior; ita etiam debet homo se primae
<lb/>regulae in omnibus commensurare secundum suum modum; secundae
<lb/>autem regulae debet se homo commensurare in his in quibus non discordat a
<lb/>prima regula: quia in his in quibus discordat, iam non est regula; et propter
<lb/>hoc praelato contra fidem praedicanti non est assentiendum, quia in hoc
<lb/>discordat a prima regula. Nec per ignorantiam subditus excusatur a toto: quia
<lb/>habitus fidei facit inclinationem ad contrarium, cum necessario doceat de
<lb/>omnibus quae pertinent ad salutem, 1 Ioan. 1. Unde si homo non sit facilis
<lb/>nimis ad credendum omni spiritui, quando aliquid insolitum praedicatur, non
<lb/>assentiet, sed aliunde requiret, vel Deo se committet in eius secreta supra suum
<lb/>modum non se ingerendo.
<lb/>Ad quartum dicendum, quod ad hoc datum est hominibus facere miracula, ut
<lb/>ostendatur quod Deus per illos loquitur. Nec oportet quod in tali homine revelationem
<lb/>habente aliquis suam fidem implicet, quousque talis homo ad eius
<lb/>notitiam deveniat vel divinitus, vel per famam humanam.
<pb n="vol. 6, p. 200"/>
<lb/>ARTICULUS 2
<lb/><hi rend="bold">Utrum per successionem temporum fides profecerit</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod per successionem temporum fides non profecerit quantum ad ea
<lb/>quae explicite sunt credenda. Fides enim, ut dicitur in littera, caritati proportionatur.
<lb/>Sed caritas est eadem et aequalis per omnia tempora. Ergo et fides.
<lb/>2. Praeterea, quod in scientiis crevit humana cognitio, hoc est propter imperfectionem
<lb/>eorum qui primitus artes adinvenerunt imperfecte, ut dicitur in
<lb/>2 Elench. Sed fidei doctrina non habet principium ab inventione humana,
<lb/>sed ab inspiratione Dei, in quo non cadit aliqua imperfectio. Ergo non debuit
<lb/>per incrementa temporum proficere.
<lb/>3. Praeterea, fides quantum ad substantiam semper eadem manet. Si ergo
<lb/>cognitio fidei secundum diversa tempora proficit, oportet quod in primo tempore
<lb/>habeatur, saltem implicite tantum, quod in sequenti etiam explicite cognoscitur.
<lb/>Sed minorum est habere fidem in cognitione maiorum. Ergo quandocumque
<lb/>fides fuit implicita alicuius articuli in aliquo homine, fuit eiusdem articuli fides
<lb/>explicita in aliquo alio homine. Hoc autem secundum omne tempus convenit,
<lb/>quod aliqui articuli a quibusdam implicite, et ab aliquibus explicite cognoscantur.
<lb/>Ergo fides non crevit per successionem temporum.
<lb/>4. Praeterea, articulus est indivisibilis veritas. Sed quod est indivisibile, non potest
<lb/>ulterius distingui. Ergo cum semper fuerit fides contenta sub aliquibus articulis,
<lb/>videtur quod non potuerit magis distingui, ut articuli explicite cognoscerentur.
<lb/>5. Praeterea, per hoc videtur quod etiam modo eadem ratione possent articuli
<lb/>multiplicari per successionem temporum; quod falsum esse videtur.
<lb/>SED CONTRA, Exod. 6, 2, Dominus dixit ad Moysem: «Ego sum Deus Abraham,
<lb/>Deus Isaac, et Deus Iacob; et nomen meum Adonai non manifestavi eis». Ergo
<lb/>Moysi fuit aliquid revelatum de Deo quod patribus revelatum non fuerat. Similiter
<lb/>etiam David dicit, Psalm. 118, 10: «Super senes intellexi»; et Petrus suo tempore
<lb/>completum asserit, Act. 11, 17, quod dicitur Ioelis 2: «Effundam de spiritu meo».
<lb/>Praeterea, Gregorius dicit, quod per successiones temporum
<lb/>crevit divinae cognitionis augmentum.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod non oportuit semper habere fidem explicitam de
<lb/>redemptore. Non enim cognoverunt homines de eo per fidem quod Angeli ignoraverunt:
<lb/>quia cognitio fidei per revelationem quae est a Deo, est mediantibus
<lb/>Angelis, ut dicit Dionysius, 4 cap. cael. Hier. Sed Angeli mysterium redemptionis
<lb/>non cognoverunt; unde Apostolus dicit Ephes. 3, quod erat absconditum in
<lb/>Deo. Ergo nec homines de eo fidem explicitam habuerunt.
<pb n="vol. 6, p. 202"/>
<lb/>2. Praeterea, Adam suum casum non praescivit. Sed si non peccasset, humana
<lb/>redemptio non fuisset. Ergo homo non semper explicite cognovit mysterium
<lb/>redemptionis humanae.
<lb/>3. Praeterea, sicut dicit Dionysius, multi etiam de gentilibus
<lb/>ante Christi adventum salvati sunt. Sed illi non habebant fidem explicitam de
<lb/>redemptione, quia eis revelatio non fuerat facta; Psalm. 147, 20: «Non fecit
<lb/>taliter omni nationi». Nec iterum in fide Iudaeorum suam fidem implicitam
<lb/>habebant. Ergo fides redemptoris non fuit necessaria ad salutem secundum
<lb/>omne tempus.
<lb/>4. Praeterea, adventus redemptoris non est de dictamine legis naturalis. Sed qui
<lb/>erant in lege naturali, salvabantur implentes ea quae erant de dictamine legis
<lb/>naturalis, sicut tempore legis scriptae est de his quae dictat lex scripta. Ergo
<lb/>non fuit semper necessarium habere fidem explicitam de redemptore.
<lb/>SED CONTRA, Christus est caput totius Ecclesiae. Nullus autem salvatus est extra
<lb/>ecclesiam. Ergo nullus salvatus est qui non est membrum Christi vel non fuit.
<lb/>Sed nullus fuit membrum Christi qui in Christum non credidit. Ergo nullus salvatus
<lb/>est unquam sine fide Christi.
<lb/>Praeterea, sicut creator est principium essendi in natura condita, ita etiam
<lb/>redemptor est principium reparationis naturae lapsae. Sed nullus potest salvari
<lb/>sine reparatione, sicut nec esse sine esse naturali. Cum ergo fides de creatore
<lb/>semper fuerit necessaria ad salutem, pari ratione et fides redemptoris semper
<lb/>fuit necessaria ad salutem post casum hominis.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod non oportuit istos articulos de redemptore credere
<lb/>quos Magister tangit in littera. Quia Ioannes Baptista inter maiores fuit, qui
<lb/>tenebantur habere fidem explicitam secundum illud tempus. Sed ipse dubitavit
<lb/>de morte Christi, ut dicit Magister in littera. Ergo non videtur quod de morte
<lb/>Christi habuerint fidem explicitam antiqui patres.
<lb/>2. Praeterea, conceptio nativitatem praecedit. Sed non dicitur quod necessarium
<lb/>fuerit eos habere explicitam fidem de conceptione. Ergo nec fuit necessarium
<lb/>quod haberent explicitam fidem de nativitate.
<lb/>3. Praeterea, sicut resurrectio Christi est causa nostrae resurrectionis, ita
<lb/>ascensio causa nostrae ascensionis. Sed salus nostra consistit in resurrectione
<lb/>corporum, et in ascensione ad locum gloriae. Ergo necessarium fuit credere
<lb/>ascensionem, sicut et resurrectionem.
<lb/>4. Praeterea, per descensum ad inferos nos ab inferis retraxit. Hoc autem est
<lb/>necessarium ad salutem. Ergo et credere Christum ad inferos descendisse.
<lb/>5. Praeterea, salus hominum esse poterat sine hoc quod Christus ad iudicium
<lb/>veniret: quia per hoc nihil nobis Christus meretur. Ergo videtur quod non fuerit
<lb/>necessarium credere Christum venturum ad iudicium.
<pb n="vol. 6, p. 204"/>
<lb/><hi rend="bold">Quaestiuncula IV</hi>
<lb/>1. Ulterius. VIDETUR quod non fuerit necessarium habere cognitionem Trinitatis
<lb/>explicitam. Quia Hebr. 11, 6, dicitur, quod de Deo «oportet credere quia est, et
<lb/>inquirentibus se remunerator sit». Ergo videtur quod non oportuit cognoscere
<lb/>distinctionem personarum.
<lb/>2. Praeterea, cognitio fidei est necessaria inquantum nos in finem dirigit. Sed
<lb/>Deus est finis noster, inquantum est summum bonum, quod ad essentiam pertinet.
<lb/>Ergo videtur quod sufficiebat de Deo credere essentialia.
<lb/>3. Praeterea, Sacra Scriptura est regula fidei. Sed in Scriptura Veteris Testamenti
<lb/>non fuit mentio expressa facta de Trinitate. Ergo non erat necessaria ad
<lb/>credendum.
<lb/>SED CONTRA, magis est salutifera cognitio de Christo inquantum est Deus quam
<lb/>inquantum est homo. Sed necessarium fuit habere cognitionem de humanitate
<lb/>ipsius. Ergo multo fortius de Deitate. Sed secundum quod est in sua Deitate, est
<lb/>Filius Patris. Ergo necessarium fuit habere cognitionem de Patre et Filio.
<lb/>Praeterea, missio divinarum personarum semper fuit de necessitate salutis. Sed
<lb/>Augustinus dicit, quod mitti est cognosci quod ab alio sit. Ergo
<lb/>semper fuit necessarium cognoscere in Deo quod sit ibi aliquis ab alio; et ita
<lb/>cognoscere Trinitatem per fidem.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod fides cognitio quaedam
<lb/>est. Quantitas autem cognitionis dupliciter attenditur: scilicet secundum obiecta,
<lb/>et secundum efficaciam actus circa obiectum. Quia autem habitus specificatur
<lb/>ex obiecto, ideo prima quantitas est habitui essentialis; et secundum hanc
<lb/>attenditur magnitudo fidei, quae est secundum articulorum quantitatem; et ideo
<lb/>secundum hanc quantitatem fides non crescit nec deficit, cum semper eadem
<lb/>maneat. Efficacia autem in agendo, est ex conditione agentis; et ideo quantum
<lb/>ad alias tres magnitudines potest fides proficere, ipsa manente eadem secundum
<lb/>diversas hominum conditiones. In actu autem fidei tria inveniuntur, secundum
<lb/>quae potest quantitas efficaciae fidei attendi; duo secundum naturam propriam:
<lb/>scilicet cogitare, et secundum hoc dicitur fides magna, cognitione; et
<lb/>assentire, et secundum hoc dicitur fides magna, constantia, quia assensus certitudinem
<lb/>et determinationem importat, ut supra, dist. 23, art. 2 in corp. et ad 1,
<lb/>dictum est: tertium autem est in actu fidei secundum quod informatur caritate;
<lb/>et secundum hoc dicitur fides magna, devotione.
<pb n="vol. 6, p. 206"/>
<lb/>Sed quia certitudo fidei est ex voluntate determinante intellectum ad unum, et
<lb/>similiter formatio ex caritate, quae est in voluntate; voluntas autem est domina
<lb/>sui actus etiam secundum quodcumque tempus; ideo per se loquendo magnitudinis
<lb/>fidei quae est secundum constantiam et devotionem, attenditur profectus
<lb/>secundum promptitudinem voluntatis quae est ex gratia, non ex successione
<lb/>temporum nisi per accidens, inquantum in aliquo tempore sit plenior influentia
<lb/>gratiae quam in alio quantum ad communem statum, quamvis non quantum ad
<lb/>omnes personas. Sed cogitare ad intellectum pertinet, cuius virtutes experimento
<lb/>indigent et tempore, ut dicitur 2 Ethic.; et ideo quantitas fidei quae est
<lb/>secundum cognitionem articulorum, per se loquendo, crescit secundum diversitatem
<lb/>temporis.
<lb/>AD OBIECTA
<lb/>Ad primum ergo dicendum, quod caritas in voluntate est. Ea autem quae ad
<lb/>voluntatem pertinent, non indigent experimento et tempore, sicut ea quae sunt
<lb/>in intellectu, in quo est fides, nisi quatenus oportet quod per exercitium acquiratur
<lb/>habitus, quod de caritate non est. Et ideo profectus caritatis, proprie
<lb/>loquendo, non attenditur secundum diversa tempora, nisi per accidens, inquantum
<lb/>tempore redemptionis plenior infunditur gratia quantum ad communem
<lb/>statum, non autem quantum ad omnes singulares personas.
<lb/>Ad secundum dicendum, quod hoc quod scientiae profecerunt per successionem
<lb/>temporum non tantum est ex imperfectione inventorum, sed etiam ex impotentia
<lb/>addiscentium, qui a principio totum capere non possunt; et ita in his quae fidei
<lb/>sunt accidit quod oportuit paulatim humanum intellectum assuefieri ad ea quae
<lb/>fidei sunt; propter quod Dominus discipulis dixit Ioan. 16, 12: «Multa habeo
<lb/>vobis dicere; sed non potestis portare modo».
<lb/>Ad tertium dicendum, quod illi qui immediate a Deo fidei cognitionem receperunt,
<lb/>quantum ad ea quae eis non explicabantur, non habebant fidem implicitam
<lb/>in fide alterius hominis, sed in cognitione ipsius Dei, cui reponebant id
<lb/>quod de secretis divinae sapientiae eis fuerat revelatum.
<lb/>Ad quartum dicendum, quod articulus dicitur indivisibilis veritas quantum ad id
<lb/>quod actu explicatur in articulo; sed est divisibilis quantum ad ea quae potentia
<lb/>continentur in articulo, secundum quod qui dicit unum, quodammodo dicit
<lb/>multa: et haec sunt ea quae praecedunt ad articulum, et consequuntur ad
<lb/>ipsum: et quantum ad hoc potest explicari et dividi articulus fidei.
<lb/>Ad quintum dicendum, quod aliquid quod in articulo continetur, explicari potest
<lb/>dupliciter. Uno modo secundum quod unus articulus continetur quandoque in
<lb/>alio, vel duo in uno communi; sicut resurrectio mortuorum continetur quodammodo
<lb/>in resurrectione Christi; et passio et incarnatio in hoc communi quod est
<lb/>mysterium redemptionis: et sic fides implicita explicatur in articulis fidei determinatis;
<lb/>et haec explicatio completa est per Christum: unde eius doctrinae quantum
<lb/>ad essentialia fidei nec addere nec diminuere licet, ut dicitur Apocal. ult.
<pb n="vol. 6, p. 208"/>
<lb/>Sed ante Christi adventum non erat completa; unde etiam quantum ad maiores
<lb/>crescebat secundum diversa tempora. Alio modo id quod in articulo continetur,
<lb/>non est articulus, sed aliquid concomitans articulum; et quantum ad hoc potest
<lb/>fides quotidie explicari, et per studium sanctorum magis et magis explicata fuit.
<lb/><hi rend="bold">Solutio II</hi>
<lb/>Ad secundam quaestionem dicendum, quod ad fidem redemptoris tripliciter se
<lb/>habet humanum genus secundum diversa tempora. In primo enim statu ante
<lb/>peccatum non oportebat ab aliquo homine haberi fidem explicitam de redemptore,
<lb/>quia nondum servitus erat inducta; sed sufficiebat habere fidem implicitam
<lb/>in cognitione Dei, ut scilicet homo crederet quod Deus ei provideret in eis
<lb/>quae essent necessaria ad salutem. In secundo autem statu post peccatum ante
<lb/>adventum Christi quidam habebant fidem explicitam de redemptore, quibus
<lb/>revelatio facta erat, qui maiores dicebantur: quidam autem, ut minores, fidem
<lb/>implicitam habebant in fide maiorum; unde eis sacramentum redemptionis sub
<lb/>signis sacrificiorum proponebatur. In tertio autem statu post adventum Christi,
<lb/>quia iam mysterium redemptionis impletum est corporaliter et visibiliter, et
<lb/>praedicatum, omnes tenentur ad explicite credendum: et si aliquis instructorem
<lb/>non haberet, Deus illi revelaret, nisi ex culpa sua removeret.
<lb/>AD OBIECTA
<lb/>Ad primum ergo dicendum, quod Angeli primitus mysterium incarnationis sunt
<lb/>edocti quam homines, ut dicit Dionysius, 4 cap. caelest. Hierar., quantum ad
<lb/>ipsam substantiam eius quod credendum est, quamvis non quantum ad omnes
<lb/>circumstantias articulorum, quas postea rebus evenientibus cognoverunt. Et de
<lb/>hoc plenius dictum est in 2 lib., dist. 11.
<lb/>Ad secundum dicendum, quod auctoritates inductae in littera loquuntur post
<lb/>peccatum, sive ante legem, sive post.
<lb/>Ad tertium dicendum, quod quamvis aliis gentibus non esset data lex divinitus
<lb/>communiter omnibus sicut Iudaeis, ex quibus nasciturus erat Christus, et sic
<lb/>oportebat in eis potius fidem vigere; tamen multis etiam gentilibus revelationes
<lb/>per Angelos factae sunt etiam de Christo, sicut patet de Sybilla, quae de
<lb/>Christo expresse prophetavit. In historiis Romanis
<lb/>etiam legitur, quod temporibus Constantini imperatoris inventum fuit in
<lb/>Graecia quoddam corpus in sepulcro quodam habens laminam auream supra
<lb/>pectus, in qua scriptum erat: «Christus nascetur ex Virgine et credo in eum.
<lb/>O sol, sub Helenae et Constantini temporibus iterum me videbis». Illi etiam
<lb/>quibus specialis revelatio facta non fuerat, salvari poterant, etiam si nihil de
<lb/>lege Moysi audissent, neque aliquid de ea scirent, quia lex illa non erat omnibus
<lb/>data, sed tantum Iudaeis; unde alii non peccabant si legis observantias non servarent.
<lb/>Secus autem est de lege Christi, quae omnibus pronuntiata est.
<pb n="vol. 6, p. 210"/>
<lb/>Salvabantur tamen fide implicita redemptoris, implicando fidem suam in cognitione
<lb/>Dei, vel eorum qui a Deo docti erant, indeterminate, quicumque illi
<lb/>essent; sicut maiores Iudaeorum quantum ad ea quae eis nondum fuerant revelata,
<lb/>dum contrarium pertinaciter non tenerent contra praedicantem fidem.
<lb/>Ad quartum dicendum, quod quamvis ad cognitionem redemptoris non sufficeret
<lb/>natura per se, sufficiebat tamen cum lege scripta tempore legis; ante legem
<lb/>vero adiuta per gratiam.
<lb/><hi rend="bold">Solutio III</hi>
<lb/>Ad tertiam quaestionem dicendum, quod fides explicita ad hoc necessaria est
<lb/>quod in finem ultimum intentionem dirigat. Et quia per peccatum homo ab illo
<lb/>fine abductus fuerat, et non poterat reduci nisi per mediatorem Dei et hominum
<lb/>Dominum Iesum Christum; ideo post peccatum oportuit haberi cognitionem
<lb/>explicitam de redemptore, et praecipue quantum ad ea quibus nos in finem
<lb/>reduxit victo hoste a quo captivi detinebamur.
<lb/>Ad hoc autem quod nos in finem reduceret, quatuor requirebantur. Primum est
<lb/>quod propugnator noster institueretur; quod factum est in nativitate. Secundum
<lb/>est quod propugnaret; quod factum est in passione. Tertium est quod vinceret;
<lb/>quod factum est in resurrectione, quando aeternitatis aditum devicta morte
<lb/>reseravit. Quarto quod victoriae suae omnes suos participes faceret; et hoc erit
<lb/>in iudicio, quando bonis bona et malis mala reddet. Et ideo ista praecipue
<lb/>requirebantur ut de redemptore explicite scirentur. Tamen possibile est quod
<lb/>secundum diversa tempora horum distinctio et explicatio ante Christi adventum
<lb/>creverit, ut quanto adventui Salvatoris viciniores existerent, tanto sacramenta
<lb/>salutis plenius perceperint, ut dicit Gregorius. Et secundum
<lb/>hoc utraque opinio in littera potest habere veritatem: prima quantum ad
<lb/>propinquos, secunda quantum ad remotos.
<lb/>AD OBIECTA
<lb/>Ad primum ergo dicendum, quod Ioannes Baptista hos articulos plenissime scivit;
<lb/>unde de his non dubitavit. Potuit autem dubitare sine praeiudicio salutis de
<lb/>alio articulo passionis implicito tunc temporis, scilicet de descensu ad inferos,
<lb/>non pertinaciter; quod patet, quia doceri quaerebat. Vel dicendum, ut alii
<lb/>dicunt, quod ipse non dubitavit, sed quasi dubitasse visus est inquantum quaesivit
<lb/>non propter se, sed propter suos discipulos instruendos. Vel fuit dubitatio
<lb/>non ignorantiae, sed admirationis et pietatis.
<lb/>Ad secundum dicendum, quod articulus conceptionis implicite continebatur in
<lb/>articulo nativitatis in quantum est via ad nativitatem; articulus autem de
<lb/>descensu ad inferos, in articulo de passione; articulus autem de ascensione, in
<lb/>articulo de resurrectione, quia ibi terminatur victoria resurgentis.
<lb/>Unde patet responsio ad tertium et quartum.
<lb/>Ad quintum dicendum, quod in iudicio Christus nihil nobis merebitur; sed id
<lb/>quod prius meruit, reddet.
<pb n="vol. 6, p. 212"/>
<lb/><hi rend="bold">Solutio IV</hi>
<lb/>Ad quartam quaestionem dicendum, quod per missiones divinarum personarum
<lb/>in nos, homo in finem ultimum ducitur non solum post peccatum, sed etiam ante
<lb/>peccatum; et ideo explicita cognitio de Trinitate fuit necessaria non solum post
<lb/>peccatum, sed etiam ante peccatum. Non tamen eodem modo ante adventum
<lb/>Christi et post: quia ante adventum soli maiores de hoc fidem explicitam
<lb/>habuerunt: post incarnationem vero omnes fidem explicitam de tribus personis
<lb/>habere tenentur, sicut et de mysterio incarnationis, quod cognosci non potest,
<lb/>nisi cognoscatur personarum distinctio: et quia sacramenta salutis cum invocatione
<lb/>Trinitatis conferuntur.
<lb/>AD OBIECTA
<lb/>Ad primum ergo dicendum, quod Apostolus posuit illa quae oportuit credi
<lb/>explicite a quolibet homine in quocumque statu: hoc autem non fuit cognitio
<lb/>Trinitatis.
<lb/>Ad secundum dicendum, quod ad dirigendum in finem non solum oportet
<lb/>cognoscere finem, sed etiam ea sine quibus in finem iri non potest; et ideo
<lb/>oportuit habere cognitionem explicitam de fide Trinitatis, quia sine earum missione
<lb/>in finem beatitudinis veniri non potest.
<lb/>Ad tertium dicendum, quod quia non erat necessarium ut explicite omnes
<lb/>cognoscerent, ideo non fuit positum mysterium Trinitatis manifeste in Veteri
<lb/>Testamento, sed velate ut sapientes capere possent.
<lb/><hi rend="bold">EXPOSITIO TEXTUS</hi>
<lb/>«Sicut in Ecclesia aliqui sunt minus capaces». Contra. Modo non sufficit ad
<lb/>salutem ut etiam explicite mysterium incarnationis credatur. Dicendum, quod
<lb/>est similitudo non quantum ad omnia, sed quantum ad quaedam de articulis:
<lb/>quia nesciunt eos distinguere, quamvis explicite cognoscant illud quod in articulis
<lb/>continetur. Tenentur autem explicite articulos scire de quibus Ecclesia
<lb/>solemnizat, et facit continuam mentionem, sicut de Trinitate.
<lb/>«Credunt hoc quod ignorant». Hoc est contra illud quod superius dictum est,
<lb/>quod fides non est de ignotis. Dicendum, quod sicut implicite creditur, ita et
<lb/>implicite cognoscitur. Dicitur autem ignorari quod nescitur explicite.
<lb/>«Solet etiam quaeri de fide Cornelii». Sciendum, quod Cornelius habebat fidem
<lb/>explicitam de mysterio incarnationis, quamvis suffecisset ei ad salutem, etiamsi
<lb/>de hoc fidem implicitam habuisset: sed non habebat fidem distinctam de tempore
<lb/>incarnationis; et ideo, quia hoc iam incipiebat esse necessarium ad salutem,
<lb/>missus fuit Petrus ad eum instruendum.
<pb n="vol. 6, p. 214"/>
<lb/>«Illud etiam non est praetermittendum, quod fides, spes, caritas, et operatio
<lb/>secundum aliquid aequalia sunt in praesenti». De hac aequalitate habituum, et
<lb/>operatione dicitur infra, distinct. 36. Hic tamen sciendum est quod operationem hic
<lb/>videtur nominare virtutes regulantes in opere exteriori, sicut sunt virtutes cardinales,
<lb/>quae etiam habent actus interiores, secundum quas oportet istam aequalitatem
<lb/>attendi. Vel si loquitur de operibus exterioribus, attendenda est aequalitas
<lb/>quantum ad formationem operis magis quam secundum quantitatem actus:
<lb/>quia interdum aliquis ex maiori caritate facit opera ex suo genere minora quam
<lb/>alius maiora.
<lb/>«Non ideo post fidem et spem ponitur, quod ex eis oriatur». Contra, Matth. 1, 2:
<lb/>«Abraham genuit Isaac, Isaac Iacob»; idest, fides spem, spes caritatem. -
<lb/>Dicendum, quod intelligitur quantum ad actus non quantum ad habitus.
<lb/>«Non quod fides et spes causa vel tempore praecedant». Contra. Aliquis habet
<lb/>fidem qui non habet caritatem, sicut qui ficte accedit ad baptismum fidem tantum
<lb/>habens. Dicendum, quod loquitur de fide et spe secundum quod est virtus.
<pb n="vol. 6, p. 220"/>
<lb/><hi rend="bold">IN TERTIUM SENTENTIARUM, DISTINCTIO 26</hi>
<lb/><hi rend="bold">DIVISIO TEXTUS</hi>
<lb/>Postquam Magister determinavit de fide, hic secundo determinat de spe; et
<lb/>dividitur in duas partes: in prima determinat de spe; in secunda ostendit in quibus
<lb/>spes invenitur, ibi: «Post hoc superest investigare, utrum fides et spes in
<lb/>Christo fuerint».
<lb/>Circa primum duo facit: primo determinat de spe secundum se; secundo de spe
<lb/>per comparationem ad fidem, ibi: «Et sicut fides, ita et spes est de invisibilibus».
<lb/>Et circa hoc duo facit; primo ostendit convenientiam inter fidem et spem;
<lb/>secundo differentiam, ibi: «Distinguitur tamen fides a spe».
<lb/>«Post hoc superest investigare, utrum fides et spes in Christo fuerint». Hic
<lb/>ostendit, quorum sit habere fidem; et circa hoc duo facit: primo inquirit, utrum
<lb/>in Christo fuerit fides vel spes: secundo utrum in antiquis patribus in limbo
<lb/>existentibus, ibi: «De antiquis vero patribus. Non incongrue dici potest, quod
<lb/>fidem et spem virtutem habuerint».
<pb n="vol. 6, p. 222"/>
<lb/><hi rend="bold">QUAESTIO 1</hi>
<lb/>Hic quaeruntur duo. Primo de spe secundum quod est passio. Secundo de ipsa
<lb/>secundum quod est virtus.
<lb/>Circa primum quaeruntur quinque: 1. Utrum spes sit passio; 2. In quo sit;
<lb/>3. De differentia eius ad alias passiones; 4. Utrum sit una de quatuor passionibus
<lb/>principalibus; 5. Utrum possit esse in parte intellectiva.
<lb/>ARTICULUS 1
<lb/><hi rend="bold">Utrum spes sit passio</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod spes non sit passio. Spes enim est expectatio. Sed expectatio
<lb/>dicit immobilitatem. Cum ergo omnis passio in motu consistat, videtur quod
<lb/>spes non sit passio.
<lb/>2. Praeterea, opposita sunt in eodem genere. Sed Philosophus, 7 Physicor.,
<lb/>dividit spem contra memoriam, dividens actiones utriusque ad invicem. Cum
<lb/>ergo memoria non sit passio, nec spes passio erit.
<lb/>3. Praeterea, expectare a spectando dicitur. Spectare autem est videre. Cum
<lb/>ergo videre non sit passio animalis, secundum quod proprie loquimur de passionibus
<lb/>animae; videtur quod spes, quae est expectatio, non sit passio
<lb/>4. Praeterea, passio animae in parte sensitiva est, ut dicit Philosophus in
<lb/>7 Physic. Sed spes, cum sit de futuro bono, non potest esse in parte
<lb/>sensitiva: quia sensus est praesentium tantum. Ergo spes non est passio.
<lb/>5. Praeterea, nihil patitur nisi ex praesentia agentis. Sed spes non est de praesentibus,
<lb/>sed de futuris. Ergo non est passio.
<lb/>SED CONTRA, spes contra timorem dividitur. Sed timor est passio. Ergo et spes.
<lb/>Praeterea, spes ad appetitivam potentiam pertinet: quia habet bonum pro obiecto.
<lb/>Sed motus appetitivae partis dicitur passio animae: quia ad eum sequitur
<lb/>delectatio et tristitia, quod proprium est passionum, ut dicitur in 2 Ethic..
<lb/>Ergo ut prius.
<lb/>Praeterea, praesens et praeteritum non diversificant genus. Sed gaudium, quod
<lb/>est de praesenti bono, est in genere passionis. Ergo et spes, quae est de bono
<lb/>futuro.
<pb n="vol. 6, p. 224"/>
<lb/><hi rend="bold">Solutio</hi>
<lb/>Respondeo dicendum, quod, sicut prius, dist. 15, dictum est, quamvis omnis
<lb/>operatio potentiarum animae, quae per sua obiecta in actum reducuntur, sicut
<lb/>intellectus possibilis, sensus, et appetitus, possint dici passiones, tamen proprie
<lb/>loquendo passio est in operationibus appetitus sensitivae partis, secundum
<lb/>quod Damascenus dicit in 2 libro, quod passio est motus appetitivae virtutis
<lb/>sensibilis, qui est ex imaginatione boni vel mali.
<lb/>Spes autem dicit extensionem appetitus in illud quod appetibile est. Invenitur
<lb/>autem non solum in hominibus, sed etiam in aliis animalibus: quod patet, quia
<lb/>inveniuntur animalia operari propter aliquod bonum futurum aestimatum possibile,
<lb/>sicut aves faciunt nidum propter filiorum educationem: nec propter
<lb/>finem aliquid facerent nisi in finem illum quasi eis possibilem tenderent: quia
<lb/>naturalis appetitus non est impossibilium. Similiter etiam patet quod unum animal
<lb/>aggreditur aliud non nisi ex spe victoriae. Patet ergo quod spes sit in appetitu
<lb/>sensitivae partis, quae nobis et brutis communis est; et ita sequitur quod sit
<lb/>passio.
<lb/>AD OBIECTA
<lb/>Ad primum ergo dicendum, quod appetitivae partis duplex est motus: scilicet
<lb/>prosecutio et fuga. Obiectum autem spei, quod est bonum difficile et arduum,
<lb/>ratione suae bonitatis natum est movere ad prosecutionem: sed ratione suae
<lb/>difficultatis natum est movere ad fugam. Hic tamen motus retardatur per spem:
<lb/>et ideo spes importat motum primum, in quo salvatur ratio passionis, tamen
<lb/>cum quiete privante secundum motum, qui est fuga.
<lb/>Ad secundum dicendum, quod dividitur spes contra memoriam non quantum ad
<lb/>essentiam suam, sed quantum ad affectum, qui est communis memoriae et spei,
<lb/>scilicet delectatio; unde non sequitur quod in genere conveniant.
<lb/>Ad tertium dicendum, quod frequenter nomina imponuntur rebus occultis, ex
<lb/>suis signis, sicut essentiales differentiae ex accidentibus nominantur. Signum
<lb/>autem alicuius quiescentis cum extensione appetitus in aliquid desideratum
<lb/>solet esse quod frequenter visum dirigit in illud, ut videat si ex aliqua parte ad
<lb/>ipsum accedat; et ideo dispositio praedicta quietis cum motu dicitur expectatio.
<lb/>Ad quartum dicendum, quod sicut animalia cognoscunt rationem convenientis
<lb/>et nocivi non per inquisitionem rationis, ut homo, sed per instinctum naturae,
<lb/>qui dicitur aestimatio; ita etiam cognoscunt aliquid quod futurum est, sine hoc
<lb/>quod cognoscant rationem futuri, non conferendo praesens ad futurum, sed ex
<lb/>instinctu naturali, secundum quod aguntur ad aliquid agendum vel ex impulsu
<lb/>naturae interioris vel exterioris; sicut quando agunt aliquid ad praecavendum
<lb/>de futuris quae dependent ex motu caeli, quasi ex eo impulsa: unde ex eorum
<lb/>operibus homines possunt aliquid scire de huiusmodi futuris, sicut nautae praesciunt
<lb/>tempestatem futuram ex motu delphinorum ad superficiem aquae descendentium;
<lb/>et formicae veniente pluvia reponunt granum in cavernis.
<pb n="vol. 6, p. 226"/>
<lb/>Ad quintum dicendum, quod id quod est futurum secundum rem, potest esse
<lb/>praesens in imaginatione. Et quia bonum est natum movere appetitum secundum
<lb/>quod est imaginatum vel intellectum, ut dicitur in 3 de Anima, ideo ex tali
<lb/>praesentia potest sequi passio in appetitu.
<lb/>ARTICULUS 2
<lb/><hi rend="bold">Utrum spes sit in alia vi quam in concupiscibili</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod spes non sit in alia vi quam in concupiscibili. Arduum enim vel
<lb/>difficile non addit aliquam rationem appetibilis supra bonum: quia difficile
<lb/>magis habet rationem fugibilis quam appetibilis. Arduum autem non differt a
<lb/>bono non arduo nisi secundum magis et minus. Sed vis concupiscibilis est boni
<lb/>quod desideratur. Cum ergo obiectum spei sit bonum arduum vel difficile, videtur
<lb/>quod spes sit in concupiscibili.
<lb/>2. Praeterea, sicut voluntas est boni appetibilis in parte intellectiva, ita concupiscibilis
<lb/>in parte sensitiva. Sed in parte intellectiva omne quod ad appetitum
<lb/>pertinet, est voluntas. Ergo et in parte sensitiva omne quod ad appetitum pertinet,
<lb/>est vis concupiscibilis; et ita, cum spes ad appetitum pertineat, ut dictum
<lb/>est, videtur quod sit in concupiscibili.
<lb/>3. Praeterea, gaudium et delectatio in concupiscibili sunt. Sed spes facit gaudium;
<lb/>Rom. 12, 12: «Spe gaudentes»; et delectationem, ut dicit Philosophus in
<lb/>7 Physic. Ergo spes est in concupiscibili.
<lb/>4. Praeterea, praesens et futurum non diversificant appetitivam potentiam, cum
<lb/>accidant appetibili inquantum huiusmodi. Sed gaudium et spes non differunt
<lb/>nisi secundum id quod gaudium est de bono praesenti, spes autem de bono futuro.
<lb/>Ergo cum gaudium sit in concupiscibili, et spes in eodem erit.
<lb/>5. Praeterea, eiusdem est moveri ad terminum, et in termino quiescere. Sed spes
<lb/>importat motum in aliquem terminum, in quem cum aliquis devenerit, gaudet.
<lb/>Cum ergo gaudere sit concupiscibilis, et sperare erit concupiscibilis.
<lb/>SED CONTRA, concupiscibilis, per se loquendo, non ordinatur ad arduum, sed
<lb/>magis irascibilis. Cum ergo obiectum spei sit arduum, oportet quod spes non sit
<lb/>in concupiscibili, sed in irascibili.
<lb/>Praeterea, idem est subiectum contrariorum. Sed spei opponitur timor. Cum
<lb/>ergo timor sit in irascibili, non in concupiscibili, sicut et audacia, quae iterum
<lb/>timori opponitur; videtur quod spes etiam sit in irascibili.
<lb/>Praeterea, ira sine spe esse non potest, ut dicit Avicenna in 6 de Naturalibus;
<lb/>unde ex offensa illa de cuius vindicta non est spes (sicut cum quis a rege offenditur)
<lb/>non est ira, sed odium magis, vel timor. Ergo cum ira non sit in concupiscibili,
<lb/>nec spes.
<pb n="vol. 6, p. 228"/>
<lb/><hi rend="bold">Solutio</hi>
<lb/>Respondeo dicendum, quod potentiae passivae variantur, secundum quod sunt
<lb/>natae moveri a diversis activis, per se loquendo. Proprium autem motivum appetitivae
<lb/>virtutis est bonum apprehensum; unde oportet quod secundum diversas
<lb/>virtutes apprehendentes sint etiam diversi appetitus: scilicet appetitus rationis,
<lb/>qui est de bono apprehenso secundum rationem vel intellectum, unde est de
<lb/>bono apprehenso simpliciter et in universali: et appetitus sensitivus, qui est de
<lb/>bono apprehenso secundum vires sensitivas, unde est de bono particulari, et ut
<lb/>nunc. Sed quia potentia passiva non extendit se ad plura quam virtus sui activi,
<lb/>secundum quod dicit Commentator in 9 Metaphysic., quod nulla potentia passiva
<lb/>est in natura, cui non respondeat sua potentia activa naturalis; ideo appetitus
<lb/>sensitivus ad illa tantum bona se extendit ad quae se extendit apprehensio sensitiva.
<lb/>Quia autem, ut dicit Dionysius, 7 capit. De div. nom., divina sapientia
<lb/>coniungit fines primorum principiis secundorum, quia omnis natura inferior in
<lb/>sui supremo attingit ad infimum naturae superioris, secundum quod participat
<lb/>aliquid de natura superioris, quamvis deficienter; ideo tam in apprehensione
<lb/>quam in appetitu sensitivo invenitur aliquid in quo sensitivum rationem attingit.
<lb/>Quod enim animal imaginetur formas apprehensas per sensum, hoc est de natura
<lb/>sensitivae apprehensionis secundum se: sed quod apprehendat illas intentiones
<lb/>quae non cadunt sub sensu, sicut amicitiam, odium, et huiusmodi, hoc est
<lb/>sensitivae partis secundum quod attingit rationem. Unde pars illa in hominibus,
<lb/>in quibus est perfectior propter coniunctionem ad animam rationalem, dicitur
<lb/>ratio particularis, quia confert de intentionibus particularibus; in aliis autem
<lb/>animalibus, quia non confert, sed ex instinctu naturali habet huiusmodi intentiones
<lb/>apprehendere, non dicitur ratio, sed aestimatio.
<lb/>Similiter etiam ex parte appetitus, quod animal appetat ea quae sunt convenientia
<lb/>sensui, delectationem facientia, secundum naturam sensitivam est, et
<lb/>pertinet ad vim concupiscibilem; sed quod tendat in aliquod bonum quod non
<lb/>facit delectationem in sensu, sed magis natum est facere tristitiam ratione suae
<lb/>difficultatis, sicut quod animal appetat pugnam cum alio animali, vel aggredi
<lb/>aliam quamcumque difficultatem, hoc est in appetitu sensitivo secundum quod
<lb/>natura sensitiva attingit intellectivam; et hoc pertinet ad irascibilem. Et ideo
<lb/>sicut aestimatio est alia vis quam imaginatio, ita irascibilis est alia vis quam
<lb/>concupiscibilis. Obiectum enim concupiscibilis est bonum quod natum est facere
<lb/>delectationem in sensu: irascibilis autem bonum quod difficultatem habet. Et
<lb/>quia quod est difficile, non est appetibile inquantum huiusmodi, sed vel in ordine
<lb/>ad aliud delectabile, vel ratione bonitatis quae difficultati admiscetur; conferre
<lb/>autem unum ad aliud, et discernere intentionem difficultatis et bonitatis in
<lb/>uno et eodem, est rationis: ideo proprie istud bonum appetere est rationalis
<lb/>appetitus: sed convenit sensitivae, secundum quod attingit per quamdam imperfectam
<lb/>participationem ad rationalem, non quidem conferendo vel discernendo,
<lb/>sed naturali instinctu movendo se in illud, sicut dictum est de aestimatione. Et
<pb n="vol. 6, p. 230"/>
<lb/>per hoc patet etiam quod irascibilis est altior quam concupiscibilis, et propinquior
<lb/>rationi; et ideo incontinens propter concupiscentiam, qui nulla lege utitur,
<lb/>magis est turpis quam iracundus, qui utitur legibus, sed perversis, ut dicitur
<lb/>in 7 Ethic. Unde etiam vitia quae sunt in concupiscibili, sunt maioris infamiae
<lb/>quam ea quae sunt in irascibili.
<lb/>Ex his ergo iam planum est videre quae passio sit in irascibili, et quae in concupiscibili.
<lb/>Omnis enim passio de cuius intellectu est appetitus in bonum vel
<lb/>conveniens simpliciter, est in concupiscibili, sicut amor et delectatio et huiusmodi,
<lb/>et eorum opposita. Omnis autem passio de cuius intellectu est appetitus
<lb/>in bonum cum circumstantia difficultatis, est in irascibili: et huiusmodi sunt
<lb/>omnia illa quae important bonum vel malum cum determinatione alicuius
<lb/>quantitatis, sicut ira, quae non ex qualibet laesione consurgit, sed ex ea quam
<lb/>potest aliquis vindicare, et tamen non habet in promptu vindictam. Timor etiam
<lb/>non est de quolibet malo, sed de malo cui non potest resisti, vel difficulter resistitur.
<lb/>Spes autem importat motum appetitus in aliquod bonum commensuratum
<lb/>appetenti: non enim est de bono tanto ad quod nullo modo possit perveniri, nec
<lb/>iterum de tam parvo quod pro nihilo habeatur; sed de eo quod est possibile
<lb/>haberi, et tamen est difficile ad habendum, propter quod dicitur arduum. Unde
<lb/>patet quod spes, secundum quod est passio, est in irascibili.
<lb/>AD OBIECTA
<lb/>Ad primum ergo dicendum, quod difficile vel arduum addit quamdam specialem
<lb/>rationem bonitatis, scilicet pretiositatem quamdam, ex hoc ipso quod non de
<lb/>facili habetur, sicut dicitur omne rarum, carum.
<lb/>Ad secundum dicendum, quod natura rationalis ex seipsa conferre habet et
<lb/>discernere; unde bonum quod est ex seipso appetibile, vel quod indiget collatione
<lb/>et discretione ad hoc quod appetatur, secundum naturam rationalis
<lb/>apprehensionis appetitum rationalem movet; et ideo ex hoc non diversificatur
<lb/>appetitus rationalis, sed dicitur voluntas universaliter. Non sic autem est de
<lb/>appetitu sensitivo, ut patet ex dictis.
<lb/>Ad tertium dicendum, quod in quantum spes est de difficili et arduo non delectat,
<lb/>sed magis affligit, cum ex hoc ipso sit distans; sed inquantum est de bono
<lb/>possibili acquiri, sic facit delectationem: quia sicut quod est in potentia, iam
<lb/>habet inchoationem sui esse; ita quod apprehenditur ut possibile adipisci,
<lb/>apprehenditur ut iam quodammodo praesens: et ideo spes delectationem facit;
<lb/>et haec delectatio non est in concupiscibili, sed in irascibili. Quaelibet enim
<lb/>potentia appetit sibi conveniens, et de eo delectatur, ut infra,
<lb/>dicetur. Bonum autem arduum ex hoc ipso quod est possibile adipisci est
<lb/>conveniens irascibili; unde in ipsum tendit.
<lb/>Ad quartum dicendum, quod obiectum irascibilis est bonum difficile: quod
<lb/>autem habetur, iam non est difficile, sed tantum dum non habetur; et ideo non
<lb/>omnes passiones irascibilis sunt futuri, sicut timor et spes.
<pb n="vol. 6, p. 232"/>
<lb/>Ad quintum dicendum, quod obiectum irascibilis est bonum difficile, quod
<lb/>quandoque habet bonitatem ex ordine ad aliud. Unde in actu vel motu irascibilis
<lb/>est duplex terminus. Primus est proximus, secundum quod terminatur in
<lb/>obiectum proprium, ut quando consequitur victoriam. Et quia proprium obiectum
<lb/>irascibilis habet difficultatem, ideo non est delectabile alicui simpliciter,
<lb/>sed est delectabile ei secundum hanc vim, cuius actus est perfectus per hoc
<lb/>quod pertingit ad obiectum proprium, quod iam consecutum est; sicut quando
<lb/>aliquis delectatur de hoc quod vincit, quamvis simpliciter sensibilem dolorem
<lb/>de vulneribus sustineat, et de fatigatione tristitiam habeat; et ideo haec delectatio
<lb/>non est concupiscibilis, sed est proprie irascibilis, sicut delectatio quae est
<lb/>propria in actu videndi est propria ipsius visus.
<lb/>Secundus terminus est ultimus finis, in quem obiectum proprium ordinatum est.
<lb/>Hoc autem est aliquid quod secundum seipsum est conveniens et delectabile,
<lb/>sicut quod animal postquam vincit aliud animal, utitur ad libitum propria
<lb/>voluntate; et haec delectatio pertinet ad concupiscibilem. Irascibilis enim ad
<lb/>conservationem concupiscibilis ordinatur, ut scilicet propter difficultatem intervenientem
<lb/>delectatio conveniens non praetermittatur. Et ideo dicit Damascenus,
<lb/>quod ira est audax concupiscentiae vindex; et propter hoc
<lb/>etiam dicit Philosophus in 6 de Animalibus, quod animalia pugnant ad
<lb/>invicem propter cibum et propter coitum: quia circa has delectationes praecipue
<lb/>est concupiscibilis.
<lb/>ARTICULUS 3
<lb/><hi rend="bold">Utrum spes differat ab aliis passionibus, scilicet timore etc.</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod spes non differat ab aliis passionibus. Spes enim importat
<lb/>expectationem. Sed omnis motus appetitus videtur esse expectatio, quae nihil
<lb/>aliud dicit quam protensionem in aliquod bonum. Ergo spes non distinguitur ab
<lb/>aliis passionibus quae ad appetitum pertinent.
<lb/>2. Praeterea, expectatum bonum est obiectum spei, quae est expectatio. Sed
<lb/>expectatum bonum concupiscentiam constituit, ut dicit Damascenus 2 lib..
<lb/>Ergo concupiscentia est idem quod spes.
<lb/>3. Praeterea, idem motus est a termino et in terminum. Sed timor dicit motum
<lb/>appetitus a malo, spes autem dicit motum eiusdem in bonum. Ergo idem est
<lb/>timor et spes.
<lb/>4. Praeterea, sicut se habet album et nigrum ad visum; ita se habet bonum et
<lb/>malum ad appetitum. Sed album et nigrum non diversificant neque potentiam
<lb/>visivam neque passiones eius. Ergo nec bonum et malum diversificant passiones
<lb/>appetitus; et ita timor et spes non sunt diversae passiones, quamvis sint de
<lb/>bono et malo.
<pb n="vol. 6, p. 234"/>
<lb/>5. Praeterea, spes, ut dictum est, art. praec. in corp., dicit protensionem appetitus
<lb/>in aliquod arduum. Sed hoc idem invenitur in audacia, confidentia, sive
<lb/>fiducia, et ira. Ergo omnia ista sunt idem quod spes.
<lb/>SED CONTRA, quorum definitiones sunt diversae, et ipsa differunt. Sed definitio
<lb/>spei non convenit aliis passionibus. Ergo et spes ab aliis passionibus distinguitur.
<lb/>Praeterea, quaecumque sunt idem, unum non potest esse sine altero. Sed spes
<lb/>potest esse sine aliis. Ergo spes ab aliis differt.
<lb/>Praeterea, motus differunt penes terminos. Sed non est idem terminus seu
<lb/>obiectum spei, et aliarum passionum: quia speratum bonum est obiectum spei;
<lb/>non autem, per se loquendo, aliarum passionum. Ergo spes differt ab aliis passionibus.
<lb/><hi rend="bold">Solutio</hi>
<lb/>Respondeo dicendum, quod passiones animae, de quibus loquimur, primo
<lb/>distinguuntur ex hoc quod quaedam important bonum et malum absolute; et
<lb/>hae pertinent ad concupiscibilem: quaedam vero important aliquam mensuram
<lb/>boni vel mali, ut ex praedictis patet; et hae pertinent ad irascibilem. Passionum
<lb/>ergo in concupiscibili existentium quaedam important habitudinem concupiscibilis
<lb/>ad suum obiectum; quaedam vero motum ipsius respectu obiecti; quaedam
<lb/>vero impressionem relictam in ipsa ex praesentia obiecti.
<lb/>Cum autem obiectum appetitus sit bonum vel malum, quodlibet istorum per
<lb/>haec duo dividitur. «Amor» enim importat habitudinem concupiscibilis ad
<lb/>bonum; «odium» vero ad malum: quia amor amatum ponit connaturale, et
<lb/>quasi unum amanti; cuius contrarium facit odium. Et quia haec habitudo perficitur
<lb/>ex praesentia obiecti, ideo amor secundum perfectam sui rationem est
<lb/>habiti, ut dicit Augustinus. Motus autem concupiscibilis
<lb/>in bonum, dicitur «desiderium»: in malum autem est innominatus, sed
<lb/>dicatur «fuga». Impressio vero relicta in concupiscibili ex praesentia boni, dicitur
<lb/>delectatio vel «gaudium»; sed praesentia mali dicitur «tristitia» vel dolor.
<lb/>Qualiter autem tristitia et dolor differant, supra, distinct. 15, dictum est. Eodem
<lb/>etiam modo differunt delectatio sensibilis et gaudium. Laetitia autem dicit
<lb/>effectum gaudii in dilatatione cordis; unde dicitur laetitia quasi latitia: exultatio
<lb/>autem effectum ipsius in signis exterioribus, inquantum gaudium interius ad
<lb/>exteriora prorumpens, quodammodo exilit.
<lb/>Quia autem irascibilis propter concupiscibilem est animalibus data, ut non
<lb/>deficiat in suo actu; ideo passiones irascibilis ex passionibus concupiscibilis
<lb/>originem habent. Adiuvat autem concupiscibilem irascibilis et in bono et malo.
<pb n="vol. 6, p. 236"/>
<lb/>In bono quidem, ut delectabile concupiscibili conveniens non obstante difficultate
<lb/>prosequatur: in malo autem, ut nocivum difficile repellat. Passio ergo irascibilis
<lb/>vel oritur ex passione concupiscibilis, quam facit apprehensio appetibilis,
<lb/>vel quam facit praesentia ipsius. Si primo modo, vel respectu boni, et hoc vel
<lb/>possibilis consequi, in quod tendendum est, et sic est «spes»; vel non possibilis,
<lb/>quod dimittendum est, et sic est «desperatio»: aut respectu mali, et hoc vel
<lb/>possibilis repelli, cui resistendum est, et sic est «audacia»; vel non possibilis
<lb/>repelli, quod fugiendum est, et sic est «timor».
<lb/>Si autem ex praescientia appetibilis, hoc non potest esse respectu boni:
<lb/>quia ex quo concupiscibilis suo delectabili fruitur, non indiget irascibili, quia
<lb/>non habet difficultatem in illo; sed est respectu mali quod repellendum est et
<lb/>difficultatem habens; et sic causatur «ira», si est possibile repelli: alias passio
<lb/>in concupiscibili sistit. Et ideo ira non habet passionem contrariam, neque
<lb/>secundum contrarietatem boni vel mali, sicut gaudium et tristitia, quae contrarietas
<lb/>est propria passionum concupiscibilis, neque secundum contrarietatem
<lb/>possibilis et non possibilis, sicut spes et desperatio, quae contrarietas est propria
<lb/>passionum irascibilis.
<lb/>Sciendum tamen, quod ira causatur non solum ex re inconvenienti praesente,
<lb/>sicut cum quis irascitur de vulneratione, sed etiam ex inconvenienti aliquando
<lb/>praesente, sicut cum quis irascitur ex iniuriis illatis; et etiam ex apprehensione
<lb/>habiti inconvenientis; et ideo ira causatur ex dolore quantum ad primum, et ex
<lb/>tristitia, ut dicit Damascenus, quantum ad secundum. Sic
<lb/>ergo passiones animae per essentiales differentias dividuntur.
<lb/>Inveniuntur etiam diversificari nomina passionum per differentias accidentales:
<lb/>quae quidem accidunt vel ipsi passioni, ut intentio eius; vel ex obiecto. Si primo
<lb/>modo, sic «concupiscentia» dicit intensionem desiderii: «zelus» intensionem
<lb/>amoris, non patiens consortium in amato: «abominatio» intensionem odii:
<lb/>«exultatio» intensionem gaudii, ut in signo exteriori prorumpat generaliter; et
<lb/>similiter «hilaritas» quantum ad signum quod ostenditur in facie; et «iucunditas»
<lb/>quantum ad signa quae ostenduntur etiam in actibus; «accidia» autem
<lb/>intensionem tristitiae, intantum ut immobilitet hominem, actionem retardans;
<lb/>unde dicitur a Damasceno, quod est tristitia aggravans, idest immobilitans, vel
<lb/>«achos», inquantum prohibet locutionem: quia, ut dicit Damascenus, est vocem
<lb/>auferens: «praesumptio» autem intensionem spei: «audacia» autem excessum
<lb/>confidentiae in aggrediendo terribilia; «furor» autem intensionem irae.
<lb/>Cum autem obiectum proprium et per se istarum passionum sit bonum vel
<lb/>malum apparens: ea quae accidentaliter se habent ad haec faciunt accidentalem
<lb/>differentiam in passionibus ex parte obiecti: sicut tristitia quae est de malo
<lb/>quod est apparens malum tristanti; hoc autem accidit esse bonum vel malum
<lb/>alteri. Si ergo tristitia sit de malo quod est malum alteri, et per hoc apprehenditur
<lb/>malum ipsi tristanti, sic est «misericordia». Si autem sit bonum alteri, et per
<pb n="vol. 6, p. 238"/>
<lb/>hoc apprehenditur ut malum proprium, sic est invidia, quae est tristitia de
<lb/>prosperitate bonorum, vel «nemesis», quae est tristitia de prosperitate malorum,
<lb/>ut dicitur 2 Ethic. Similiter etiam timor distinguitur: quia malo difficili
<lb/>superanti facultatem timentis accidit aliquid dupliciter: vel ex parte ipsius
<lb/>mali, vel ex parte timentis. Primo modo accidit sibi turpitudo; et hoc vel in
<lb/>se, et sic est «verecundia» quae est de turpi actu; vel in opinione, et sic est
<lb/>«erubescentia», quae est timor de convicio, ut dicit Damascenus: vel «verecundia»
<lb/>de turpitudine culpae, «erubescentia» de turpitudine poenae.
<lb/>Ex parte autem timentis sumuntur accidentales differentiae timoris hoc modo:
<lb/>quia terribile vel excedit facultatem timentis in agendo, et sic est «segnities»,
<lb/>vel «ignavia», quae est timor futurae operationis, ut dicit Damascenus;
<lb/>vel in cognoscendo, et hoc tripliciter: vel propter cognoscibilis altitudinem,
<lb/>et sic est «admiratio» quae est timor ex magna imaginatione; vel propter
<lb/>eius inconsuetudinem, et sic est «stupor», qui est timor ex inassueta imaginatione;
<lb/>vel propter incertitudinem, et sic est «agonia», quae est timor infortunii; et
<lb/>hoc idem dicitur «trepidatio» vel «dubitatio». Sic ergo patet quomodo spes ab
<lb/>aliis passionibus differat, et quomodo etiam omnes aliae passiones ab invicem
<lb/>distinguantur.
<lb/>AD OBIECTA
<lb/>Ad primum ergo dicendum, quod, sicut supra dictum est, art. 1 huius quaest.
<lb/>ad 1 et 3, expectare importat protensionem appetitus in aliquid cum quiete privante
<lb/>fugam vel recessum. Haec autem quies contingit ex difficultate eius in
<lb/>quod motus appetitus tendit, sed non in promptu est ut habeatur: quod enim in
<lb/>promptu est, sine mora acquiritur. Et quia bonum cum difficultate, proprie est
<lb/>obiectum irascibilis, ideo expectare proprie ad irascibilem pertinet tendentem
<lb/>in aliquod bonum. Habet autem se ad spem sicut commune ad proprium,
<lb/>inquantum spes addit certitudinem circa expectationem.
<lb/>Ad secundum dicendum, quod Damascenus loquitur large: accipit enim expectatum
<lb/>bonum pro bono quod nondum habetur, quod quidem commune est concupiscentiae
<lb/>et spei.
<lb/>Ad tertium dicendum, quod motus a termino et in terminum quandoque sunt
<lb/>contrarii, quandoque idem, quandoque disparati. Si enim termini a quo et ad
<lb/>quem sunt contrarii, sic motus est contrarius, sicut a nigredine in albedinem. Si
<lb/>autem sit idem terminus a quo et in quem, sic motus sunt idem, sicut motus ab
<lb/>albedine et in albedinem. Si autem sint diversi, non contrarii, sic motus sunt
<lb/>diversi disparati, sicut motus ab albedine et ad calorem. His modis ultimis spes
<lb/>et timor se habent: quia contrarietas quae attenditur in irascibili, est secundum
<lb/>facile et difficile, sive possibile et impossibile; non autem circa bonum et
<lb/>malum, quia circa hoc est concupiscibilis. Unde si consideretur propria ratio
<lb/>obiecti irascibilis, sic timor contrariatur spei: quia timor est a difficili, ad quod
<lb/>est spes. Si autem consideretur ratio difficilis, sic sunt disparata: quia timor a
<lb/>difficili est in genere malorum; spes autem a difficili in genere bonorum.
<pb n="vol. 6, p. 240"/>
<lb/>Ad quartum dicendum, quod passiones cognitivarum virtutum sunt a rebus
<lb/>secundum esse spirituale. Et quia secundum hoc esse non habent contraria
<lb/>contrarietatem, ideo non causantur contrariae passiones ex contrariis in potentiis
<lb/>cognitivis. Sed passiones appetitivae sunt ex rebus secundum suum esse
<lb/>naturale: quia appetitus est de bono et malo, quae sunt in rebus, ut dicit
<lb/>Philosophus in 6 Metaph.; et ideo cum secundum esse naturale contrarietatem
<lb/>habeant, contrarias passiones causant.
<lb/>Ad quintum dicendum, quod cum arduum sive difficile sit proprium obiectum
<lb/>irascibilis, differentiae facientes oppositiones in passionibus irascibilis sunt difficile
<lb/>facultatem superans, vel non superans; et utrumque est vel bonum vel
<lb/>malum. Fiducia ergo, seu confidentia, importat motum irascibilis, in id quod
<lb/>aestimatur ut facultatem non excedens, quod quidem specialiter circa bona
<lb/>importat «spes», circa mala autem audacia, nisi quod «audacia» excessum
<lb/>importat quandoque, unde in malum quandoque accipitur. Motus autem appetitus
<lb/>in id quod aestimatur ut superans facultatem sive in bonum sive in malum,
<lb/>est diffidentia. In bonum autem specialiter est «desperatio», in malum autem
<lb/>«timor». Ira autem est passio composita ex audacia vel dolore, et spe, ut ex dictis
<lb/>patere potest.
<lb/>ARTICULUS 4
<lb/><hi rend="bold">Utrum spes sit principalis passio, vel amor,</hi>
<lb/><hi rend="bold">vel desiderium, vel audacia, vel poenitentia</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod spes non sit principalis passio. Amor enim vehementius affectionem
<lb/>immutat quam spes; unde hominem extra se facit, ut dicit Dionysius,
<lb/>4 cap. De div. nom. Sed amor non ponitur una de principalibus passionibus.
<lb/>Ergo neque spes.
<lb/>2. Praeterea, concupiscere est de futuro bono, sicut et spes. Sed concupiscentia,
<lb/>vel desiderium, non ponitur passio principalis. Ergo nec spes.
<lb/>3. Praeterea, denominatio semper fit a principaliori. Sed irascibilis denominatur
<lb/>ab ira. Ergo est principalior spe, quae est in irascibili.
<lb/>4. Praeterea, obiectum irascibilis est difficile et arduum. Sed audacia tendit in
<lb/>arduum magis quam spes, vel non minus. Ergo audacia est magis principalis
<lb/>quam spes.
<lb/>5. Praeterea, sicut spes est de futuro, ita poenitentia est de praeterito. Sed praeteritum
<lb/>est certius quam futurum. Cum ergo poenitentia non ponatur principalis
<lb/>passio, nec spes principalis passio debet poni.
<pb n="vol. 6, p. 242"/>
<lb/>SED CONTRA est quod Boetius in lib. De consolat., dicit: Gaudia
<lb/>pelle, pelle timorem; / Spemque fugato, nec dolor adsit: et ita spes connumeratur
<lb/>aliis principalibus passionibus.
<lb/>Praeterea, spes opponitur quodammodo timori. Sed timor est principalis. Ergo
<lb/>et spes.
<lb/>Praeterea, passio quae est in concupiscibili de bono, est principalis, sicut gaudium.
<lb/>Ergo eadem ratione passio quae est de bono in irascibili, est principalis.
<lb/>Haec autem est spes. Ergo spes est principalis passio.
<lb/><hi rend="bold">Solutio</hi>
<lb/>Respondeo dicendum, quod principalitas passionis in duobus consistit: quorum
<lb/>unum est ex parte obiecti, ut scilicet passio sequatur secundum rationem et
<lb/>aptitudinem obiecti, scilicet ut bonum prosequatur et malum fugiat; secundum
<lb/>est ex parte ipsius passionis, ut scilicet motus ille perfectus sit quantum possibile
<lb/>est secundum genus illud. Et ideo in concupiscibili sunt duae principales
<lb/>passiones tantum, scilicet, gaudium et tristitia: quia motus concupiscibilis terminatur
<lb/>in ipsa re coniuncta, quae facit gaudium et tristitiam; et iterum bonum
<lb/>de sua ratione natum est facere gaudium, inquantum est conveniens; et tristitiam,
<lb/>inquantum nocivum est.
<lb/>In irascibili etiam sunt tantum duae, scilicet timor et spes; quia in his perficitur
<lb/>motus irascibilis quantum est possibile in genere illo, unde non important
<lb/>motum perfectum simpliciter; sed inquantum possibile est in genere irascibilis:
<lb/>quia motus irascibilis, inquantum huiusmodi, non perficitur ad praesens, ut
<lb/>prius dictum est, art. praec., sicut concupiscibilis; sed perficitur in certitudine
<lb/>inclinationis respectu sui obiecti. Unde timor et spes habent quamdam certam
<lb/>inclinationem ad obiectum suum: timor ad non posse fugere malum, spes ad
<lb/>posse consequi bonum; unde confidentia non dicitur principalis passio, quae
<lb/>habeat certitudinem, nec importat. Similiter etiam timor consequitur ex malo
<lb/>inquantum est malum, quia de natura sui habet ut fugiatur; spes autem ex
<lb/>ratione boni inquantum est bonum, quia de natura sui habet ut expectetur.
<lb/>Et ideo consuevit numerus principalium passionum hoc modo accipi. Quia aut
<lb/>sunt de praesenti, in quo perficitur motus concupiscibilis; aut de futuro in quo
<lb/>consistit motus irascibilis, inquantum est de difficili. Si primo modo, aut de
<lb/>bono, et sic est «gaudium»; aut de malo, et sic est «tristitia». Si secundo modo,
<lb/>aut de bono, et sic est «spes»; aut de malo, et sic est «timor».
<pb n="vol. 6, p. 244"/>
<lb/>AD OBIECTA
<lb/>Ad primum ergo dicendum, quod amor non dicit terminum in motu concupiscibilis,
<lb/>cum non sequatur ex coniunctione rei, sicut delectatio vel gaudium.
<lb/>Ad secundum dicendum, quod motus concupiscibilis potest ulterius terminari
<lb/>quantum ad futurum; et ideo concupiscentia et desiderium non sunt passiones
<lb/>principales: motus autem irascibilis non; et ideo in futuro terminatur; et propter
<lb/>hoc spes et timor sunt principales passiones.
<lb/>Ad tertium dicendum, quod potentia in qua est spes, denominatur ab ira, quia
<lb/>est ultimum in passionibus eius: denominatio autem consuevit fieri ab his quae
<lb/>sunt ultima in re. Non tamen est principalis, quia habet motum in nocivum, non
<lb/>quidem fugiendum, quod est de ratione mali et nocivi, sed aggrediendum.
<lb/>Ad quartum similiter dicendum est de audacia, quod timor qui fugam importat,
<lb/>consequitur ex ratione mali, quod de se est fugibile, non autem aggressibile,
<lb/>quod audacia facit; et ideo non est principalis passio.
<lb/>Ad quintum dicendum, quod poenitentia continetur sub tristitia. Unde sciendum
<lb/>est, quod omnes praedictae passiones ad has principales passiones reducuntur
<lb/>vel sicut species ad genus, sicut admiratio ad timorem; vel sicut imperfectum
<lb/>ad perfectum, sicut concupiscentia ad gaudium; vel sicut effectus ad causam, et
<lb/>participans ad participatum, sicut audacia et ira ad spem: quia spes tendit in
<lb/>bonum arduum, quod de se est tale ut in illud debeat tendi; audacia autem et
<lb/>ira tendunt in arduum nocivum repellendum; quod quidem non est tale ut in
<lb/>ipsum tendi debeat, sed magis ut fugiatur; tendunt tamen in ipsum inquantum
<lb/>participat aliquid de ratione boni, quod est victoria ipsius; et ideo etiam spes
<lb/>participatur quodammodo in audacia et ira, sicut quod est per se, in eo quod
<lb/>est per accidens.
<lb/>ARTICULUS 5
<lb/><hi rend="bold">Utrum spes possit esse in parte intellectiva</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod spes non possit esse in parte intellectiva. Quia passiones sunt
<lb/>tantum in parte sensitiva, ut dicit Philosophus 7 Physic. Sed spes est
<lb/>passio. Ergo est in parte sensitiva.
<lb/>2. Praeterea, ea quae sunt in parte intellectiva, sunt ipsius animae secundum se
<lb/>sine hoc quod communicat corpori. Spes vero non est ipsius animae secundum
<lb/>se, sed cum coniunctione corporis, eadem ratione qua gaudium et amor, ut dicitur
<lb/>in 1 de Anima. Ergo spes non est in parte intellectiva.
<pb n="vol. 6, p. 246"/>
<lb/>3. Praeterea, subiectum spei est irascibilis. Sed irascibilis non est in parte
<lb/>intellectiva, sed in sensitiva, quae animus dicitur in 3 de Anima. Cum
<lb/>ergo passio non excedat subiectum suum, nec spes erit in rationali.
<lb/>4. Praeterea, sicut dicit Philosophus in lib. De memor., memoria non est in
<lb/>parte intellectiva: quia concernit determinatam temporis differentiam, scilicet
<lb/>praeteritum. Sed sicut memoria concernit praeteritum, ita spes concernit futurum.
<lb/>Ergo spes non potest esse in parte intellectiva.
<lb/>5. Praeterea, in parte intellectiva non sunt contrariae passiones: quia delectationi
<lb/>quae est secundum intellectum, nihil est contrarium, ut dicit Philosophus
<lb/>1 Topic. Cum ergo spes sit passio contrarietatem habens ad timorem et
<lb/>desperationem, videtur quod non possit esse in parte intellectiva.
<lb/>SED CONTRA, quidquid invenitur communiter in Deo et in nobis de operibus animae,
<lb/>ad partem intellectivam pertinet, quae solum est immaterialis, et in hoc
<lb/>Deo similis. Sed delectatio convenit non solum nobis, sed etiam Deo, ut dicitur
<lb/>in 7 Ethic., quia ipse simplici operatione gaudet. Ergo delectatio est in
<lb/>nobis etiam in parte intellectiva; et ita eadem ratione spes, quae est de delectatione
<lb/>futura.
<lb/>Praeterea, quidquid permanet in nobis post separationem animae a corpore,
<lb/>hoc ad partem intellectivam pertinet, quae sola est separabilis, secundum
<lb/>Philosophum. Sed spes est huiusmodi: quia erat in illis patribus
<lb/>qui in limbo erant, ut dicitur in littera. Ergo spes est in parte intellectiva.
<lb/>Praeterea, ad quamcumque potentiam pertinet obiectum passionis, et passio.
<lb/>Sed obiectum spei est arduum bonum, quod etiam ad intellectivam partem pertinere
<lb/>potest. Ergo spes potest esse in parte intellectiva.
<lb/><hi rend="bold">Solutio</hi>
<lb/>Respondeo dicendum, quod operationes sensitivae sunt nobis magis notae
<lb/>quam operationes partis intellectivae: quia cognitio nostra incipit a sensu, et
<lb/>terminatur ad intellectum. Et quia ex notioribus minus nota cognoscuntur,
<lb/>nomina autem ad innotescendum rebus imponuntur; ideo nomina operationum
<lb/>sensitivae partis transferuntur ad operationes intellectivae partis, et ulterius ex
<lb/>humanis in divina. Et hoc patet in apprehensivis operationibus: quia illud quod
<lb/>certitudinaliter quasi praesens tenemus per intellectum, dicimur sentire, vel
<lb/>videre; et imaginari dicimur, cum quidditatem rei intellectu concipimus; et sic
<lb/>de aliis: quamvis ista diversimode intelligantur, cum dicuntur de apprehensione
<lb/>sensitiva quae apprehendit materialiter et in particulari; et de intellectiva, quae
<lb/>apprehendit immaterialiter et in universali. Et ideo etiam imponitur nomen
<lb/>intellectivae operationi, per quod discernitur a sensitiva, sicut intelligere et
<lb/>scire, et huiusmodi.
<lb/>Similiter nomina operationum appetitivae sensibilis partis transferuntur in operationes
<lb/>appetitivae intellectivae partis: tamen in sensitiva parte sunt per
<lb/>modum materialis passionis, in parte autem intellectiva per modum simplicis
<pb n="vol. 6, p. 248"/>
<lb/>actus non materialiter; et ideo etiam aliqua nomina imponuntur appetitui intellectivo,
<lb/>quae ipsum distinguunt ab aliis, sicut velle, eligere, et huiusmodi. Sic
<lb/>ergo spes in parte sensitiva nominat quamdam passionem materialem, sed in
<lb/>parte intellectiva simplicem operationem voluntatis immaterialiter tendentis in
<lb/>aliquod arduum.
<lb/>AD OBIECTA
<lb/>Ad primum ergo dicendum, quod spes, secundum quod est in appetitu rationali,
<lb/>scilicet voluntate, non est passio proprie loquendo, ut patet ex his quae dicta
<lb/>sunt 15 dist., quaest. 2, art. 1, in corp.
<lb/>Ad secundum dicendum, quod Philosophus loquitur ibi de istis secundum quod
<lb/>sunt passiones sensitivae partis, et ita indigent corpore materialiter: vel secundum
<lb/>quod sunt in parte intellectiva, quae indiget corpore, inquantum accipit a
<lb/>sensibus, vel a sensitivis potentiis, quantum ad statum viae.
<lb/>Ad tertium dicendum, quod quidam distinguunt irascibilem humanam et brutalem,
<lb/>similiter et concupiscibilem; et dicunt, quod brutalis est in parte sensitiva,
<lb/>humana autem in parte intellectiva. Sed hoc non est verum: quia appetitus rationalis
<lb/>non dividitur per irascibilem et concupiscibilem, ut prius dictum est art. 2:
<lb/>unde irascibilis dicitur humana non per essentiam, sed per participationem, sicut
<lb/>dicit Philosophus in 1 Ethic., et etiam Damascenus in 2 lib. Unde quod
<lb/>obiicitur quod spes in irascibili est; verum est de spe secundum quod est passio.
<lb/>Ad quartum dicendum, quod intellectiva apprehensio est secundum motum a
<lb/>rebus in animam; et quia in anima intellectiva recipitur aliquid abstractum ab
<lb/>omnibus conditionibus materialibus individuantibus, ideo nulla apprehensio
<lb/>intellectiva concernit aliquod tempus determinate, quamvis possit esse de quolibet
<lb/>tempore: unde componendo et dividendo implicat tempus, ut dicitur
<lb/>in 3 de Anima: et ideo etiam memoria cum sit pars imaginis quae
<lb/>est in parte intellectiva, est omnium temporum, ut dictum est in 1 lib., dist. 3.
<lb/>Operatio autem appetitus est secundum motum ab anima in res; et ideo quia res
<lb/>per se cadunt sub hic et nunc, ideo et operatio intellectivi appetitus potest aliquod
<lb/>tempus concernere.
<lb/>Ad quintum dicendum, quod delectatio, ut prius dictum est, ex duobus consurgit.
<lb/>Uno modo ex ipso actu qui est conveniens potentiae; et hoc modo delectationi
<lb/>intellectus non est aliquid contrarium. Cum enim intelligibile omnino
<lb/>immaterialiter in intellectu recipiatur, non potest aliquam laesionem intellectui
<lb/>inferre, sicut sensibile excellens, quod corrumpit sensum. Et ideo omnis actus
<lb/>intellectus est conveniens intellectui, et delectabilis, quidquid sit illud quod
<lb/>intelligitur; et sic delectationi intellectus non est aliquid contrarium. Alio modo
<lb/>consurgit delectatio ex coniunctione rei convenientis, circa quam est operatio.
<lb/>Et quia id quod apprehenditur, potest esse conveniens intelligenti, vel inconveniens,
<lb/>inquantum est res quaedam, licet inquantum intellectum, semper sit conveniens;
<lb/>ideo ex parte ista delectationi quae est in parte intellectiva, potest esse
<lb/>tristitia contraria, non quae sit passio, ut dictum est.
<pb n="vol. 6, p. 250"/>
<lb/><hi rend="bold">QUAESTIO 2</hi>
<lb/>Deinde quaeritur de spe secundum quod est virtus; et circa hoc quaeruntur
<lb/>quinque: 1. Utrum spes sit virtus; 2. Utrum sit theologica; 3. Quomodo se
<lb/>habeat ad alias virtutes theologicas; 4. De certitudine ipsius; 5. Quorum sit
<lb/>habere spem.
<lb/>ARTICULUS 1
<lb/><hi rend="bold">Utrum spes sit virtus</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod spes non sit virtus. Spes enim dividitur contra timorem, gaudium,
<lb/>et tristitiam. Sed nullum istorum ponitur in genere virtutis; quinimmo
<lb/>tristitia ponitur in genere vitii, quantum ad accidiam et invidiam: ponitur etiam
<lb/>inter sacramenta quantum ad poenitentiam; gaudium autem in genere fructus,
<lb/>ut patet Gal. 5; timor autem in genere doni, ut dicitur Isa. 11. Ergo neque spes
<lb/>debet esse virtus.
<lb/>2. Praeterea, sicut virtutes infusae ordinantur ad aliquod arduum, quod est vita
<lb/>aeterna; ita et virtutes acquisitae ad aliquod arduum, quod est felicitas civilis,
<lb/>vel contemplativa. Sed philosophi tractantes de virtutibus acquisitis, non posuerunt
<lb/>spem esse virtutem. Ergo apud theologos spes non debet poni virtus.
<lb/>3. Praeterea, nulla virtus provenit ex meritis: quia virtutem Deus operatur in
<lb/>nobis sine nobis, ut Augustinus ait.
<lb/>Sed spes provenit ex meritis, ut in littera dicitur. Ergo spes non est
<lb/>virtus.
<lb/>4. Praeterea, nulla virtus opponitur alicui bono: quia bonum bono non est contrarium,
<lb/>sicut malum malo, ut dicitur in Praedicamentis. Sed spes opponitur
<lb/>timori, quod est bonum et laudabile. Ergo spes non est virtus.
<lb/>5. Praeterea, nulla virtus habet actum mercenarium: quia virtus operatur
<lb/>bonum propter seipsum. Sed spes habet actum mercenarium, cum intendat in
<lb/>remunerationem. Ergo spes non est virtus.
<lb/>SED CONTRA, nihil inducit ad vitam aeternam, nisi virtus. Sed spes inducit ad
<lb/>vitam aeternam, ut patet in Psal. 5, 12: «Laetentur omnes qui sperant in
<lb/>te: in aeternum exultabunt, et habitabis in eis». Ergo spes est virtus.
<lb/>Praeterea, spes est propinquior caritati, quae est mater omnium virtutum, quam
<lb/>fides, quia est in affectu. Sed fides est virtus. Ergo et spes.
<lb/>Praeterea, nihil est meritorium, nisi actus virtutis. Sed spei actus est meritorius:
<lb/>quia a confusione liberat. Psal. 30, 1: «In te Domine speravi: non confundar
<lb/>in aeternum». Ergo spes est virtus.
<pb n="vol. 6, p. 252"/>
<lb/><hi rend="bold">Solutio</hi>
<lb/>Respondeo dicendum, quod sicut supra, dist. 23, quaest. 1, art. 2 et 3, dictum
<lb/>est, virtus secundum communem usum loquendi dicitur habitus inclinans ad
<lb/>actum; qui est bonus dupliciter, scilicet secundum convenientiam ad potentiam
<lb/>agentem, et secundum obiectum; quod habet rationem boni, inquantum est
<lb/>obiectum talis actus. Haec autem duo sunt in actu spei. Cum enim spes in appetitiva
<lb/>parte sit, oportet quod obiectum eius sit bonum sub ratione boni; et sic
<lb/>actus spei habet bonitatem ex ratione obiecti.
<lb/>Similiter etiam spes supra expectationem addit certitudinem, ut patet per definitionem
<lb/>in littera positam. Certitudo autem importat determinationem respectu
<lb/>eius ad quod dicitur certitudo. Unde cum certitudo spei sit de bono expectato,
<lb/>importat determinationem ad bonum. Et ex hoc aliquis actus est perfectae
<lb/>potentiae conveniens, quod ad bonum ipsius determinationem habet; sicut
<lb/>actus scientiae, qui determinat intellectum ad verum, quod est bonum intellectus;
<lb/>non autem actus opinionis, quae est veri et falsi: propter quod scientia est
<lb/>virtus, et non opinio, ut dicitur in 6 Ethic. Unde patet quod spes virtus
<lb/>debet dici etiam secundum communem usum loquendi.
<lb/>AD OBIECTA
<lb/>Ad primum ergo dicendum, quod spes, secundum quod est passio, non est virtus,
<lb/>sed secundum quod est in appetitu intellectivae partis. Nec aliarum passionum
<lb/>nomina ita convenienter ad virtutes transumi possunt sicut nomen spei:
<lb/>quia spes dicitur in ordine ad bonum, et propter hoc importat motum appetitus
<lb/>in bonum tendentis; et sic habet quamdam similitudinem cum intentione et electione
<lb/>boni, quae requiruntur in omni virtute; timor autem dicitur in ordine ad
<lb/>malum. Recedere autem a malo, quamvis ad virtutem pertineat, non tamen in
<lb/>hoc consistit perfectio virtutis, sed in electione boni. Gaudium autem et tristitia
<lb/>magis dicunt impressionem boni et mali in appetitum, quam motum appetitus in
<lb/>ea; unde non habent similitudinem cum electione virtutis.
<lb/>Ad secundum dicendum, quod illud arduum in quod ordinant virtutes acquisitae,
<lb/>est finis proportionatus facultati naturae; et ideo natura per seipsam determinata
<lb/>est ad sperandum illum finem; unde non indiget aliquo habitu superaddito,
<lb/>per quem determinetur in illud. Sed hoc arduum quod est vita aeterna,
<lb/>excedit facultatem naturae. Unde cum ex se natura non sit determinata ad sperandum
<lb/>illud, oportet quod determinetur per aliquem habitum infusum; et haec
<lb/>est spes, quae est virtus.
<lb/>Ad tertium dicendum, quod spes multis modis dicitur. Quandoque enim nominat
<lb/>passionem; et sic non est virtus. Quandoque nominat habitum inclinantem ad
<lb/>actum voluntatis similem spei quae est in parte sensitiva, quae est passio; et sic
<lb/>est virtus. Quandoque vero nominat ipsum actum; et sic est actus virtutis.
<lb/>Quandoque autem nominat ipsam rem speratam; Tit. 2, 13: «Expectantes beatam
<pb n="vol. 6, p. 254"/>
<lb/>spem»; et sic est obiectum virtutis. Quandoque autem nominat certitudinem,
<lb/>quae consequitur spem; Rom. 5, 4: «Probatio vero spem», idest spei certitudinem;
<lb/>et sic nominat statum perfectionis in virtutem, quantum ad certitudinis
<lb/>intentionem. Habitus ergo spei quae est virtus, ex meritis non procedit: sed
<lb/>obiectum, idest ipsa res sperata, pro meritis redditur; et ideo etiam actus spei in
<lb/>suum obiectum tendit ex praesuppositione meritorum; et secundum hoc dicitur
<lb/>ex meritis provenire ratione sui actus.
<lb/>Ad quartum dicendum, quod spes quae est virtus, non opponitur timori qui est
<lb/>donum: quia spes extendit se in Deum ex consideratione divinae largitatis,
<lb/>timor vero dicit resilitionem ex consideratione propriae parvitatis; et ita non est
<lb/>secundum idem resilitio timoris et extensio spei; unde non sunt contraria.
<lb/>Ad quintum dicendum, quod facere aliquid propter aliquod commodum temporale,
<lb/>facit actum mercenarium, non autem facere propter remunerationem
<lb/>aeternam; quia continentia non sibi sufficit ad salutem, si pro solo amore pudicitiae
<lb/>retinetur, ut dicitur in lib. De eccles. dogmat., et eadem ratio est de
<lb/>aliis humanis actibus. Vel dicendum, quod actus dicitur esse mercenarius qui
<lb/>propter mercedem fit, non autem qui est circa ipsam mercedem. Quamvis ergo
<lb/>actus spei sit expectare beatitudinem, quae est merces; non tamen eam expectat
<lb/>propter ipsam mercedem, sed ex inclinatione habitus, sicut et in aliis virtutibus
<lb/>contingit. Et praeterea non expectat eam inquantum est merces, sed inquantum
<lb/>est summum quoddam arduum: habet enim Deum pro principali obiecto.
<lb/>ARTICULUS 2
<lb/><hi rend="bold">Utrum spes sit virtus theologica</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod spes non sit virtus theologica. Omnis enim virtus theologica
<lb/>habet Deum pro obiecto. Sed irascibilis obiectum Deus esse non potest: quia
<lb/>cum sit appetitus sensitivae partis, non extendit se ultra bonum sensibile. Cum
<lb/>ergo spes ad irascibilem pertineat, videtur quod spes non sit virtus theologica.
<lb/>2. Praeterea, Isa. 30, 15, dicitur: «In spe erit fortitudo vestra». Sed fortitudo
<lb/>non est virtus theologica, sed cardinalis. Ergo et spes; et praecipue cum eadem
<lb/>extrema videantur habere, scilicet timiditatem et audaciam.
<lb/>3. Praeterea, expectare est longanimitatis: Gal. 5, 22: «Longanimitas expectationis».
<lb/>Similiter videtur esse patientiae; Rom. 8, 25: «Si quae non videmus,
<lb/>speramus, per patientiam expectamus». Ergo cum spes sit expectatio, videtur
<lb/>quod spes sit idem quod patientia vel longanimitas: quae quidem non sunt virtutes
<lb/>theologicae: ergo nec spes.
<pb n="vol. 6, p. 256"/>
<lb/>4. Praeterea, spei est in arduum tendere. Sed hoc est magnanimitatis, quae
<lb/>maxime magnum attendit. Ergo spes est idem quod magnanimitas. Sed magnanimitas
<lb/>est virtus moralis et non theologica. Ergo et spes.
<lb/>SED CONTRA, spes dividitur ex opposito aliis virtutibus theologicis; 1 Corinth. 13, 13:
<lb/>nunc autem manent fides, spes, caritas, tria haec. Ergo est virtus theologica.
<lb/>Praeterea, omnis virtus quae habet finem ultimum pro obiecto, est virtus theologica.
<lb/>Talis autem est spes, cum sit expectatio futurae beatitudinis. Ergo spes
<lb/>est virtus theologica.
<lb/>Praeterea, omnis virtus moralis est circa passiones, ut dicitur in 2 Ethic..
<lb/>Hoc autem non competit spei. Ergo non est virtus moralis. Neque est intellectualis,
<lb/>quia non pertinet ad cognitionem, ut prius dictum est. Ergo est virtus
<lb/>theologica.
<lb/><hi rend="bold">Solutio</hi>
<lb/>Respondeo dicendum, quod spes de ratione sua dicit extensionem appetitus in
<lb/>aliquod arduum, quod non omnino excedit facultatem sperantis. Ea enim quae
<lb/>excedunt, et velut excedentia apprehenduntur, desperationem magis quam spem
<lb/>faciunt; unde secundum hoc quod inest alicui facultas in aliquod arduum,
<lb/>secundum hoc est inclinatio in illud arduum; et ideo in illud arduum quod proportionatur
<lb/>facultati naturae sensitivae, inclinatio sensitivi appetitus spem
<lb/>facit, quae est passio; in illud vero arduum quod proportionatur naturae intellectivae,
<lb/>inclinatio illius facit spem, quae est actus voluntatis.
<lb/>Sed quia est aliquod arduum quod excedit facultatem naturae, ad quod homo
<lb/>per gratiam potest pervenire, scilicet ipse Deus, inquantum est nostra beatitudo;
<lb/>ideo oportet quod ex aliquo dono gratuito naturae superaddito fiat inclinatio in
<lb/>illud arduum; et illud donum est habitus spei et quia habet obiectum ipsum
<lb/>Deum, ideo oportet quod sit virtus theologica: et ideo in secunda definitione spei
<lb/>quam Magister ponit, exprimitur tota ratio spei secundum quod est virtus theologica.
<lb/>«Expectatio» enim, ut ex dictis patet, proprie loquendo, dicit extensionem
<lb/>appetitus in aliquod arduum; «certa» autem dicit completionem praedictae
<lb/>extensionis, et quasi determinationem; et in hoc completur ratio spei absolute.
<lb/>Obiectum autem quod facit spem esse theologicam virtutem, est futura beatitudo.
<lb/>Illud autem unde est facultas perveniendi in finem istum, est gratia, et merita,
<lb/>sive accipiatur gratia pro divina liberalitate, sive pro dono gratuito.
<pb n="vol. 6, p. 258"/>
<lb/>AD OBIECTA
<lb/>Ad primum ergo dicendum, quod quidam dicunt quod etiam appetitus rationis
<lb/>dividitur per irascibilem et concupiscibilem: et secundum hoc propositio habet
<lb/>falsitatem. Sed quia omnes auctores distinguentes irascibilem a concupiscibili,
<lb/>sive sancti, sive philosophi, ponunt irascibilem et concupiscibilem in appetitu
<lb/>sensitivo; ideo dicendum, quod subiectum spei, prout dicitur virtus theologica,
<lb/>non est vis irascibilis, sed voluntas, inquantum actus eius spes dici potest: nisi
<lb/>forte ipsam voluntatem, inquantum habet actus similes actibus irascibilis, dicamus
<lb/>irascibilem; sed tunc irascibilis et concupiscibilis non erunt diversae
<lb/>potentiae, sed nominabunt eamdem potentiam, scilicet voluntatem, secundum
<lb/>diversos actus.
<lb/>Ad secundum dicendum, quod, sicut supra, praec. Quaest., art. 3 et 4 ad 5, dictum
<lb/>est, extendi in aliquod arduum, est dupliciter: quia vel est bonum in quod
<lb/>extenditur ut acquiratur; et sic extendi est spei: vel in aliquod arduum, ut repellatur;
<lb/>et hoc est audaciae. Et similiter resilire ab aliquo arduo est dupliciter:
<lb/>quia vel est bonum quod propter difficultatem dimittitur; et sic est desperatio:
<lb/>vel est malum quod propter difficultatem fugitur; et sic est timor. Et sic patet
<lb/>quod spes non inter audaciam et timiditatem est, sed inter praesumptionem et
<lb/>desperationem. Fortitudo autem quae habet pericula pro obiecto, est inter timiditatem
<lb/>et audaciam. Et ideo spes et fortitudo non est idem. Nec fortitudo potest
<lb/>esse virtus theologica: quia Deus, qui est obiectum virtutis theologicae, non
<lb/>habet rationem periculi quamvis habeat rationem ardui.
<lb/>Sed quia ex fine diriguntur ea quae sunt ad finem, ideo virtutes theologicae,
<lb/>quae habent finem ultimum pro obiecto, non solum operantur circa ipsum
<lb/>secundum se, sed ut est directivum aliorum quae sunt ad finem; et ideo sunt
<lb/>quodammodo principia aliarum virtutum. Sicut fides non solum cognoscit
<lb/>verum primum, sed etiam alia quae ex veritate prima manifestantur ordinantia
<lb/>in ipsam; unde et in articulis fidei multa continentur quae ad creaturas pertinent.
<lb/>Similiter et caritas non solum facit diligere Deum, sed etiam proximum
<lb/>propter Deum. Similiter et spes non facit tendere in ipsum Deum ut quoddam
<lb/>arduum consequendum, sed etiam ut ex ipso est auxilium in omnibus aliis
<lb/>arduis, vel bonis acquirendis, vel malis vincendis. Unde qui habet spem, sperat
<lb/>Deum consequi, speratque per ipsum omnia necessaria, quantumcumque sint
<lb/>difficilia, obtinere: sperat omnia nociva, quantumcumque sint difficilia, repellere.
<lb/>Et secundum hoc spes est in homine principium omnium operationum quae
<lb/>ad bonum arduum ordinantur, sicut caritas omnium quae in bonum tendunt, et
<lb/>sicut fides omnium quae ad cognitionem pertinent. Unde fides est in gratuitis,
<lb/>sicut intellectus principiorum in naturalibus et acquisitis; unde secundum hoc
<lb/>dicitur: «In spe erit fortitudo vestra»; non quasi spes sit ipsa fortitudo,
<lb/>sed quia est principium ipsius fortitudinis.
<pb n="vol. 6, p. 260"/>
<lb/>Ad tertium dicendum, quod expectatio patientiae est expectatio divini auxilii in
<lb/>periculis; expectatio autem longanimitatis est expectatio divini auxilii in laboribus
<lb/>actionis tendentis in aliquod bonum arduum obtinendum. Unde patet ex
<lb/>praedictis quod expectatio patientiae et longanimitatis est per participationem
<lb/>expectationis a spe, secundum quod virtutes posteriores participant aliquid a
<lb/>prioribus; sicut omnes morales a prudentia, et omnes aliae virtutes participant
<lb/>aliquid a caritate, scilicet desiderium summi boni, propter quod operantur.
<lb/>Ad quartum dicendum, quod magnanimitas magis accedit ad spem quam aliqua
<lb/>dictarum virtutum: quia est secundum extensionem appetitus in aliquod bonum
<lb/>arduum obtinendum; et ideo circa spem passionem versatur, et eius opposita, ut
<lb/>sic sint in irascibili tres virtutes quantum ad tria genera passionum.
<lb/>Magnanimitas quidem quantum ad genus spei et aliarum passionum circumstantium
<lb/>ipsam, quae habent bonum arduum expectatum pro obiecto; fortitudo
<lb/>autem circa timorem et audaciam; mansuetudo autem circa iram. Sed tamen
<lb/>magnanimitas non est idem quod spes virtus: quia est circa arduum quod
<lb/>consistit in rebus humanis, non circa arduum quod est Deus; unde non est
<lb/>virtus theologica, sed moralis, participans aliquid a spe.
<lb/>ARTICULUS 3
<lb/><hi rend="bold">Utrum spes sit virtus distincta ab aliis</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod spes non sit virtus distincta ab aliis virtutibus theologicis.
<lb/>Virtutes enim distinguuntur per actus et obiecta. Sed spes est expectatio futurae
<lb/>beatitudinis, quae est etiam obiectum omnium virtutum theologicarum. Ergo
<lb/>spes non distinguitur ab aliis virtutibus theologicis.
<lb/>2. Praeterea, virtutes theologicae ordinant nos immediate ad Deum. Sed aliquis
<lb/>sufficienter ordinatur per hoc quod cognoscit eum, et amat ipsum: quod facit
<lb/>fides et caritas. Ergo spes non distinguitur ab utraque.
<lb/>3. Praeterea, expectare est actus spei. Sed expectare pertinet ad fidem: quia in
<lb/>symbolo dicitur: «Expecto resurrectionem mortuorum». Ergo spes non differt
<lb/>a fide.
<lb/>4. Praeterea, videtur quod nec a caritate. Quia spei est tendere in Deum, quod
<lb/>est proprium caritatis. Ergo spes non differt a fide, et caritate.
<lb/>SED CONTRA, 1 Corinth. 13, spes connumeratur aliis duabus. Ergo differt ab eis.
<lb/>Praeterea, spes in voluntate dicitur ad similitudinem spei quae est in irascibili,
<lb/>ut prius dictum est. Sed spes quae est passio irascibilis, differt a cognitione
<lb/>quae est fidei, et amore qui est caritatis. Ergo spes quae est in voluntate, differt
<lb/>a fide et caritate.
<pb n="vol. 6, p. 262"/>
<lb/><hi rend="bold">Quaestiuncula II</hi>
<lb/>1. Ulterius. VIDETUR quod spes non possit esse nisi formata caritate. Spes enim
<lb/>praesupponit merita, ut patet ex definitione ipsius. Sed meritum non potest esse
<lb/>in habente aliquam virtutem informem. Ergo spes non potest esse informis.
<lb/>2. Praeterea, ex hoc ipso quod tendit fides in Deum, est fides formata. Sed spes
<lb/>habet in Deum tendere. Ergo semper est spes formata.
<lb/>3. Praeterea, Augustinus dicit, quod omnis affectio ex amore est. Sed spes est
<lb/>affectio quaedam. Ergo est ex amore. Sed omne quod est ex amore, est formatum:
<lb/>quia caritatis est formare alias virtutes. Ergo spes semper est formata.
<lb/>SED CONTRA, sicut timor est suppliciorum aeternorum, ita et spes praemiorum.
<lb/>Sed timor potest esse formatus et informis. Ergo et spes.
<lb/>Praeterea, quicumque non habet spem, est desperatus. Sed quicumque peccat
<lb/>mortaliter, non habet spem formatam. Si ergo omnis spes esset formata, quicumque
<lb/>peccat mortaliter, esset desperatus. Sed desperatio est peccatum in
<lb/>Spiritum Sanctum. Ergo quicumque peccaret mortaliter, peccaret in Spiritum
<lb/>Sanctum, quod est falsum.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod, sicut supra, dist. 13,
<lb/>quaest. 1, art. 4, quaestiunc. 2, in corp., dictum est, virtutes theologicae sunt ad
<lb/>ordinandum nos in finem ultimum. Ad hoc autem quod aliquis incipiat operari
<lb/>propter finem aliquem, oportet primo quod cognoscat finem illum, et secundo
<lb/>quod desideret ipsum. Sed quia voluntas est possibilium et impossibilium;
<lb/>neque aliquis operatur propter aliquid quod est impossibile adipisci, quamvis
<lb/>illud appetat: ideo oportet quod voluntas ad hoc quod operari incipiat, tendat
<lb/>in illud sicut in possibile: et haec inclinatio voluntatis tendentis in bonum
<lb/>aeternum quasi possibile sibi per gratiam, est actus spei. Et ideo spes est aliquid
<lb/>distinctum a fide et caritate: quia fides facit cognitionem de fine, inquantum
<lb/>ostendit finem bonum esse, et sic insurgit motus caritatis; inquantum vero
<lb/>ostendit finem esse possibilem, sic insurgit motus spei: quia fides est fundamentum
<lb/>omnium virtutum, praecedens omnes quantum ad naturalem ordinem
<lb/>actuum.
<lb/>AD OBIECTA
<lb/>Ad primum ergo dicendum, quod idem secundum rem est obiectum omnium virtutum
<lb/>theologicarum, sed differt secundum rationem: quia inquantum est primum
<lb/>verum, est obiectum fidei; inquantum est summum bonum, est obiectum
<lb/>caritatis; inquantum est altissimum arduum, est obiectum spei. Et quia beatitudo
<pb n="vol. 6, p. 264"/>
<lb/>nominat maxime arduum, cum sit status omnium bonorum aggregatione
<lb/>completus, ut dicit Boetius, ideo in definitione spei praecipue
<lb/>ponitur beatitudo. Virtus autem et potentia non differunt ex obiectis
<lb/>secundum differentiam realem obiecti, sed secundum diversas rationes obiecti:
<lb/>quae quidem rationes formaliter complent obiectum ipsum.
<lb/>Ad secundum dicendum, quod illa duo non sufficiunt ad hoc quod aliquis incipiat
<lb/>operari propter finem, ut dictum est in corp. art.
<lb/>Ad tertium dicendum, quod fides dicitur expectare, inquantum est origo expectationis,
<lb/>ostendendo illud quod est expectandum, ex se possibile acquiri.
<lb/>Ad quartum dicendum, quod tendere in appetibile, est tam irascibilis quam concupiscibilis,
<lb/>sed differenter; quia tendere in aliquod bonum ut est bonum simpliciter,
<lb/>est concupiscibilis; sed tendere in aliquod ut est arduum et difficile, est
<lb/>irascibilis: et per hunc modum diversimode etiam tendit in Deum spes et caritas.
<lb/><hi rend="bold">Solutio II</hi>
<lb/>Ad secundam quaestionem dicendum, quod, sicut supra dictum est, quaest.
<lb/>praec., art. 8, in corp., desiderium et amor in hoc differunt quod amor quodammodo
<lb/>importat quamdam convenientiam et connaturalitatem ad amatum, quod
<lb/>quidem perficitur dum amatum aliquo modo habetur; desiderium autem importat
<lb/>motum in ipsum amabile nondum habitum; unde motus appetitus incipit in
<lb/>desiderio, et terminatur in amore completo; et ideo desiderium est quaedam
<lb/>inchoatio amoris, et quasi quidam amor imperfectus. Sed quia primum habere
<lb/>rei est secundum quod est in potentia: quia quod est in facultate habentis, quasi
<lb/>iam haberi reputatur: ideo primum quod amorem inducit, est facultas habendi
<lb/>id quod desideratur. In hac autem facultate spes consistit; et ideo amor rei
<lb/>distantis, quae actu non habetur, praesupponit spem. Sed quia spes non est nisi
<lb/>boni, et primus motus appetitus in bonum, est desiderium; ideo spes praesupponit
<lb/>desiderium, et est media inter amorem et desiderium.
<lb/>Et hoc rationabiliter accidit: quia enim irascibilis est propter concupiscibilem,
<lb/>ideo actus irascibilis a concupiscibili incipit, et in concupiscibili terminatur.
<lb/>Amor enim et desiderium in concupiscibili sunt; spes autem in irascibili; et similis
<lb/>est eorum ordo secundum quod est in voluntate. Unde patet quod actus fidei
<lb/>praecedit desiderium, quia omnis actus affectivae praesupponit actum cognitivae;
<lb/>desiderium autem praecedit spem, spes autem amorem; et ideo sicut fides
<lb/>potest esse informis, quia actus eius praecedit actum amoris; ita et spes.
<lb/>AD OBIECTA
<lb/>Ad primum ergo dicendum, quod spes non praesupponit merita in actu, sed in
<lb/>proposito. Non enim aliquis sperat propter merita, quasi merita existentia producant
<lb/>actum spei; sed quia per merita quae proponit, ad beatitudinem se pervenire
<lb/>sperat.
<pb n="vol. 6, p. 266"/>
<lb/>Ad secundum dicendum, quod fides formata tendit in Deum ex amore; sed spes
<lb/>informis non est ex amore, sed ex desiderio.
<lb/>Ad tertium dicendum, quod ibi accipitur amor large pro amore imperfecto,
<lb/>quod est desiderium, quod est primus motus appetitivae virtutis: desiderium
<lb/>autem non sufficit ad formandum actus virtutum.
<lb/>ARTICULUS 4
<lb/><hi rend="bold">Utrum spes habeat certitudinem in suo actu</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod spes non habeat certitudinem in suo actu. Certitudo enim ad
<lb/>cognitionem pertinet, quia dubitationi opponitur. Sed spes non pertinet ad
<lb/>cognitionem, sed ad affectionem. Ergo ad spem non pertinet certitudo.
<lb/>2. Praeterea, de eo quod nunquam erit, non potest esse certitudo. Sed aliquis
<lb/>habet spem de vita aeterna, quam nunquam habebit. Ergo spes non habet certitudinem.
<lb/>3. Praeterea, omne quod dependet ex contingenti, non potest habere certitudinem,
<lb/>nisi quando iam est. Sed hunc habere vitam aeternam, dependet ex meritis,
<lb/>quae sunt ex libero arbitrio, quod est maxime contingens causa. Ergo non
<lb/>potest esse certitudo de hoc quod iste habeat vitam aeternam; ergo cum spes sit
<lb/>de hoc, videtur quod spes non habeat certitudinem.
<lb/>4. Praeterea, non potest de eodem esse certitudo, seu securitas, et timor. Sed
<lb/>homo quamdiu in hac vita est, habet timorem castum de separatione a Deo.
<lb/>Ergo non potest habere certitudinem de habendo vitam aeternam.
<lb/>5. Praeterea, nullus habebit vitam aeternam, nisi habeat caritatem et gratiam.
<lb/>Sed nullus scit se habere gratiam et caritatem, necdum ut finaliter habeat. Ergo
<lb/>non potest esse in spe certitudo de vita aeterna.
<lb/>SED CONTRA, 2 Tim. 1, 12: «Scio cui credidi, et certus sum quia potens est depositum
<lb/>meum servare in illum diem». Sed hoc ad spem pertinet. Ergo spes habet
<lb/>certitudinem.
<lb/>Praeterea, Philosophus dicit, quod virtus est certior omni arte. Sed
<lb/>spes est virtus. Ergo habet certitudinem.
<lb/>Praeterea, sicut fides innititur primae veritati, ita spes summae largitati: quia
<lb/>ex gratia provenit, ut in littera dicitur. Sed summa largitas non potest alicui
<lb/>deficere, sicut neque prima veritas aliquem decipere. Ergo sicut fides habet certitudinem,
<lb/>ita et spes.
<pb n="vol. 6, p. 268"/>
<lb/><hi rend="bold">Solutio</hi>
<lb/>Respondeo dicendum, quod quidam dixerunt, quod spes non habet aliam certitudinem
<lb/>nisi a fide; sed in hoc differunt quod certitudo fidei est in universali,
<lb/>sicut quod quilibet bonus habebit vitam aeternam; certitudo autem spei est in
<lb/>particulari, sicut quod iste, si bene facit, habebit vitam aeternam; et ideo certitudo
<lb/>fidei est absoluta et universalis, certitudo autem spei particularis est, et
<lb/>conditionata.
<lb/>Sed hoc non potest stare: quia universale et particulare non diversificant potentiam
<lb/>neque habitum; unde secundum hoc spes a fide non differret secundum
<lb/>habitum, neque in alia potentia esset; quod omnino falsum est. Et ideo aliter est
<lb/>dicendum, quod certitudo proprie dicitur firmitas adhaesionis virtutis cognitivae
<lb/>in suum cognoscibile. Sed omnis operatio et motus cuiuscumque tendentis
<lb/>in finem est ex cognitione dirigente, vel coniuncta, sicut in agentibus per voluntatem,
<lb/>vel remota, sicut in agentibus per naturam. Quia vero non tenderet
<lb/>determinate in finem suum nisi ab aliqua cognitione praecedente in ipsum ordinaretur,
<lb/>inde est quod opus naturae est simile operi artis, inquantum per determinata
<lb/>media tendit in suum finem. Et hoc habet ex determinatione divinae
<lb/>sapientiae instituentis naturam; et ideo nomina quae ad cognitionem pertinent,
<lb/>ad naturales operationes transferuntur; sicut dicitur quod natura sagaciter
<lb/>operatur et infallibiliter; et sic etiam dicitur certitudo in natura tendente in
<lb/>finem.
<lb/>Et quia virtus in modum naturae operatur inclinando in determinatum finem,
<lb/>ideo virtus dicitur esse certior arte; sicut et natura inquantum inclinat infallibiliter,
<lb/>quantum ex ea est, in finem: et talis est certitudo spei; aliter tamen quam
<lb/>in aliis virtutibus. Quia enim spes supponit facultatem in finem perveniendi,
<lb/>quae quidem est ex liberalitate divina ordinante nos in finem, et ex meritis,
<lb/>secundum quae omnes virtutes in finem ultimum perveniunt; ideo certitudo spei
<lb/>causatur ex liberalitate divina ordinante nos in finem, et etiam ex inclinatione
<lb/>omnium aliarum virtutum, et etiam ex inclinatione ipsius habitus: et ideo praeter
<lb/>certitudinem quam habet ut quaedam virtus, includit certitudinem quae est
<lb/>in omnibus aliis virtutibus, et ulterius certitudinem divinae ordinationis.
<lb/>AD OBIECTA
<lb/>Ad primum ergo dicendum, quod certitudo primo et principaliter est in cognitione:
<lb/>sed per similitudinem et participative est in omnibus operibus naturae et
<lb/>virtutis.
<lb/>Ad secundum dicendum, quod certitudo cognitionis est ex seipsa; certitudo
<lb/>autem naturae est ex alio ordinante in finem; et ideo certitudo cognitionis nunquam
<lb/>deficit, sed certitudo naturae deficit quidem non per se, sed per accidens,
<lb/>quia talis defectus non est ex ipso directivo in finem, ex quo habet certitudinem,
<lb/>sed ex aliquo accidente; sicut ignis habet certitudinem absolutam calefaciendi,
<pb n="vol. 6, p. 270"/>
<lb/>et tamen deficit quandoque ex aliquo impedimento. Et similiter est de spe; unde
<lb/>etiam ipsa inclinationis naturae certitudo dicitur spes, ut patet Rom. 4, 18:
<lb/>«Qui contra spem in spem credidit».
<lb/>Et similiter dicendum ad tertium.
<lb/>Ad quartum dicendum, quod quamdiu in hac vita sumus, potest esse accidentale
<lb/>impedimentum ne spes, quae de se certitudinem habet, suum finem consequatur;
<lb/>et ideo nunc cum spe adiungitur timor separationis; sed in futuro, quando
<lb/>non poterit esse accidentale impedimentum, tunc non erit timor separationis,
<lb/>neque etiam spes; quia quod sperabatur, tunc habebitur.
<lb/>Ad quintum dicendum, quod licet nesciam utrum finaliter habiturus sim caritatem,
<lb/>tamen scio quod caritas et merita quae in proposito habeo, ad vitam aeternam
<lb/>certitudinaliter perducunt.
<lb/>Ex praedictis patet quod certitudo spei et fidei in quatuor differunt. Primo in
<lb/>hoc quod certitudo fidei est intellectus, certitudo autem spei est affectus.
<lb/>Secundo, quia certitudo fidei non potest deficere; sed certitudo spei per accidens
<lb/>deficit. Tertio, quia certitudo fidei est de complexo; certitudo autem spei
<lb/>est de incomplexo, quod est appetitus obiectum. Quarto, quia certitudini fidei
<lb/>opponitur dubitatio; certitudini autem spei opponitur diffidentia vel haesitatio.
<lb/>Ideo sciendum est, quod certitudo spei, quantum ad inclinationem habitus, est
<lb/>maior in habente spem formatam, etiam praescito ad mortem, quam in praedestinato
<lb/>habente spem informem; sed inquantum includit certitudinem quae est ex
<lb/>Dei ordinatione, et ex meritis quae sunt in proposito, est aequalis in utroque.
<lb/>ARTICULUS 5
<lb/><hi rend="bold">Utrum in Christo fuerit spes</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod in Christo fuerit spes. Ps. 30, 1: «In te Domine speravi»; et
<lb/>exponitur in persona Christi. Ergo habuit spem.
<lb/>2. Praeterea, deerat ei aliquid ad beatitudinem, scilicet gloria corporis. Ergo
<lb/>potuit illam sperare, cum spes sit expectatio beatitudinis.
<lb/>SED CONTRA, spes est de non visis, Rom. 8. Sed Christus videbat bona aeterna,
<lb/>quorum est spes. Ergo non habuit spem.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod Angeli et animae sanctorum spem habeant. Angelis
<lb/>enim accrescit gaudium ex salute illorum quos custodiunt: Luc. 15, 10:
<lb/>«Gaudium est Angelis Dei super uno peccatore poenitentiam agente»; et similiter
<lb/>etiam sancti gaudent de bonis aliorum, quae quotidie fiunt. Ergo habent aliquid
<lb/>quod sperent.
<pb n="vol. 6, p. 272"/>
<lb/>2. Praeterea, animae sanctorum expectant stolam corporis; unde dictum est eis,
<lb/>Apoc. 6, 11, «ut expectarent adhuc modicum tempus, donec compleantur conservi
<lb/>eorum». Sed expectatio est spei. Ergo ipsi habent spem.
<lb/>SED CONTRA: «cum venerit quod perfectum est, evacuabitur quod ex parte est»,
<lb/>1 Corinth. 13, 10. Sed spes ex parte est, quia est de non habitis. Ergo cum sanctis
<lb/>venerit quod perfectum est, videtur quod spem non habeant.
<lb/><hi rend="bold">Quaestiuncula III</hi>
<lb/>1. VIDETUR quod nec patres qui erant in limbo, spem habuerint. Quia «spes
<lb/>quae differtur, affligit animam», ut dicitur in Prov. 13, 12. Sed in sanctis patribus
<lb/>qui erant in limbo, non erat aliqua afflictio. Ergo non habebant spem.
<lb/>2. Praeterea, spes procedit ex meritis. Sed ipsi non erant in statu merendi; similiter
<lb/>nec illi qui sunt in purgatorio. Ergo non habent spem.
<lb/>SED CONTRA, quicumque cupit aliquid quod nondum habet, expectat illud. Sed
<lb/>patres qui erant in limbo, cupiebant beatitudinem, quam nondum habebant.
<lb/>Ergo expectabant illam; ergo habebant spem.
<lb/><hi rend="bold">Quaestiuncula IV</hi>
<lb/>1. Ulterius. VIDETUR quod etiam damnati et daemones habeant spem. Iob 40, 28,
<lb/>dicitur de ipso: «Spes eius frustrabitur eum». Ergo habet spem.
<lb/>2. Praeterea, sicut fides est informis, ita et spes. Sed habent fidem informem.
<lb/>Ergo et spem.
<lb/>SED CONTRA, spes non est de impossibili. Sed daemones et damnati, cum sint in
<lb/>malitia obstinati, non possunt pervenire ad vitam aeternam. Ergo non possunt
<lb/>habere spem.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod Christus non habuit spem:
<lb/>quia spes imperfectionem importat, cum fundetur supra agnitionem aenigmaticam;
<lb/>nihil autem imperfectionis ex parte perfectionum animae fuit in Christo;
<lb/>et ideo non fuit in ipso spes.
<lb/>AD OBIECTA
<lb/>Ad primum ergo dicendum, quod spes sumitur ibi pro expectatione praemii
<lb/>accidentalis, de quo non est proprie spes, quae habet Deum pro obiecto; et ideo
<lb/>non sequitur quod Christus proprie spem habuerit.
<lb/>Et similiter dicendum ad secundum: quia gloria corporis non est principalis in
<lb/>beatitudine.
<pb n="vol. 6, p. 274"/>
<lb/>Ad secundam quaestionem dicendum, quod Angeli et beatorum animae, proprie
<lb/>loquendo, spem non habent; et hoc patet ex duobus. Primo, quia cum spes sit
<lb/>virtus theologica, habet Deum pro obiecto; et quia gaudium eorum, quod de
<lb/>Deo habent, crescere non potest, ideo illud quod eis accrescit, non pertinet ad
<lb/>spem. Secundo, quia est de arduo et difficili; et quia habenti gloriam essentialem,
<lb/>quae in Dei visione consistit, quidquid aliud creatum est, parvum est;
<lb/>et ideo non potest esse spes neque de gaudio quod de salute aliorum eis accrescit,
<lb/>neque de gaudio quod accrescit animae de gloria corporis; sed potest esse
<lb/>de eis desiderium; et hoc desiderium expectatio large dicitur.
<lb/>AD OBIECTA
<lb/>Et per hoc patet solutio ad obiecta.
<lb/><hi rend="bold">Solutio III</hi>
<lb/>Ad tertiam quaestionem dicendum, quod illi qui sunt in purgatorio, et patres
<lb/>qui erant in limbo, habebant spem: quia spes non evacuatur nisi secundum hoc
<lb/>quod aliquis habet actu id quod speravit; sicut fides evacuatur per id quod
<lb/>videt illud quod credidit. Illi autem qui in limbo patrum erant, et qui sunt modo
<lb/>in purgatorio, nondum habent beatitudinem, de qua est spes; et ideo spes
<lb/>eorum quam in hac vita habebant, non est evacuata.
<lb/>AD OBIECTA
<lb/>Ad primum ergo dicendum, quod dilatio spei antiquis patribus non faciebat
<lb/>afflictionem, quia afflictionis capaces non erant. Vel dicendum, quod quamvis
<lb/>spes ratione absentiae speranti afflictionem faciat, tamen ratione certitudinis
<lb/>delectationem facit. Et quia certitudo spei in eis deficere non poterat, ideo
<lb/>delectatio quae ex certitudine causabatur, absorbebat omnem afflictionem,
<lb/>quae ex absentia contingere posset.
<lb/>Ad secundum dicendum, quod quamvis non sint in statu merendi, tamen prius
<lb/>meruerunt, et ex illis meritis spes eorum provenit.
<lb/><hi rend="bold">Solutio IV</hi>
<lb/>Ad quartam quaestionem dicendum, quod spes fundatur super facultatem perveniendi
<lb/>ad illud quod speratur, vel veram vel aestimatam. In daemonibus
<lb/>autem et damnatis non est facultas ad beatitudinem perveniendi neque in rei
<lb/>veritate neque in eorum aestimatione, quia suae damnationis ignari non sunt;
<lb/>et ideo in eis spes futurae beatitudinis esse non potest.
<lb/>AD OBIECTA
<lb/>Ad primum ergo dicendum, quod spes ibi improprie sumitur pro expectatione
<lb/>dilationis iudicii: unde etiam Christo dicebant, Matth. 8, 29: «Venisti ante tempus
<lb/>torquere nos».
<pb n="vol. 6, p. 276"/>
<lb/>Ad secundum dicendum, quod fides non est tantum de illis quae pertinent ad se,
<lb/>sicut spes; et ideo possunt habere fidem de Deo et de aliis, non autem spem de
<lb/>seipsis. Vel dicendum, quod fides informis nullo modo facit tendere in Deum,
<lb/>sicut facit spes etiam informis aliquo modo, ut prius dictum est; et ideo non est
<lb/>simile de fide et spe.
<lb/><hi rend="bold">EXPOSITIO TEXTUS</hi>
<lb/>«Qua spiritualia et aeterna bona sperantur». Contra. Aeternum est unum tantum.
<lb/>Ergo non debuit pluraliter dicere aeterna.
<lb/>Praeterea, spes est de futuro. Omne autem futurum, est temporale; nullum temporale
<lb/>aeternum. Ergo spes non est de aeternis.
<lb/>Praeterea, nullum temporale aeternum. Ergo superfluit quod dixit, «Spiritualia».
<lb/>Et dicendum, quod illud quod per se est aeternum, est unum tantum; sed eius
<lb/>aeternitas participatur quantum ad multa bona in beatis, scilicet quantum ad
<lb/>diversas dotes; et hae participationes dicuntur bona aeterna, non quia careant
<lb/>principio, sed quia carent fine. Vel referendum est ad pluralitatem attributorum.
<lb/>Ad secundum dicendum, quod illud quod in se est aeternum, est futurum speranti;
<lb/>et sic de Deo potest esse spes.
<lb/>Ad tertium dicendum, quod «spiritualia» dicit propter dotes corporis, quae corporalia
<lb/>sunt, et quodammodo aeterna, inquantum in perpetuum durabunt. Vel
<lb/>dicendum, quod utrumque posuit, ut quasi gradatim ad obiectum proprium spei
<lb/>perveniretur: quia est de bono spirituali, neque quolibet, sed de aeterno, quod
<lb/>est Deus.
<lb/>«Est enim spes certa expectatio futurae beatitudinis». Haec definitio datur per
<lb/>actum, ut dictum est. Prima autem data fuit per genus.
<lb/>«Quam natura praeit caritas». Verum est secundum quod est virtus, quod non
<lb/>habet nisi secundum quod est informata caritate. «Vel natura praeit», sicut perfectum
<lb/>imperfecto prius est natura, tempore posterius.
<lb/>«Spes est de invisibilibus». Contra, aliquis sperat pecuniam quam videt. -
<lb/>Dicendum, quod spes, proprie loquendo, est de non habitis. In spiritualibus
<lb/>autem et aeternis, ea videre, est ipsa habere; non autem in corporalibus; et
<lb/>ideo dicitur esse de invisibilibus. Vel dicendum, quod dicitur esse de invisibilibus,
<lb/>inquantum est de futuris: quia pecunia etsi videatur in se, non tamen videtur
<lb/>ut possessa; et hoc modo spes in ipsam tendit.
<pb n="vol. 6, p. 278"/>
<lb/>«Spes autem non nisi bonarum rerum est, nec nisi futurarum rerum, et ad eum
<lb/>pertinentium qui earum spem gerere perhibetur». Contra, Luc. 24, 21: «Nos
<lb/>autem sperabamus quod ipse esset redempturus Israel». Ergo spes est etiam de alienis.
<lb/>Praeterea, aliquis desperat de aliquo alio, sicut dicit Augustinus,
<lb/>quod de nemine est desperandum, quamdiu
<lb/>est in hac vita. Ergo et sperari potest de alienis.
<lb/>Praeterea, sicut homo expectat bonum proprium, ita et per invidiam malum
<lb/>alienum. Ergo spes est etiam de malis.
<lb/>Praeterea, beatitudo nec in se est futura, sed aeterna; nec respectu praesciti,
<lb/>quia nunquam habebit eam. Ergo spes non semper est de futuris.
<lb/>Et dicendum ad primum, quod spes est de re aliqua, sicut dicitur: spero beatitudinem;
<lb/>et sic non est nisi de pertinentibus ad se. Est etiam de eventu, sicut dicimus:
<lb/>spero quod hoc eveniat; et sic est de illis quae ad alios pertinent: tamen
<lb/>de hoc eventu non est spes nisi inquantum aestimatur ut bonum speranti.
<lb/>Et per hoc patet solutio ad secundum.
<lb/>Ad tertium dicendum, quod malum alterius invidus aestimat bonum suum; unde
<lb/>est de malo alieno sicut de bono suo.
<lb/>Ad quartum dicendum, quod quamvis praescitus non sit habiturus vitam aeternam
<lb/>in rei veritate, et ita non sit ei futura; est tamen ei futura quantum ad suam
<lb/>aestimationem, alias non speraret; et iterum inquantum est in ordine divinae
<lb/>largitatis et possibilitatis istius vel ad recipiendum gratiam vel merendum; sicut
<lb/>dicitur illud futurum ad cuius eventum sunt causae ordinatae in natura, quamvis
<lb/>nunquam eveniat, secundum quod dicit Philosophus 2 de Generatione,
<lb/>quod futurus quis incedere, non incedet.
<pb n="vol. 6, p. 288"/>
<lb/><hi rend="bold">IN TERTIUM SENTENTIARUM, DISTINCTIO 27</hi>
<lb/><hi rend="bold">DIVISIO TEXTUS</hi>
<lb/>Postquam determinavit Magister de fide et spe, hic tertio determinat de caritate.
<lb/>Dividitur autem haec pars in duas: in prima determinat de caritate qua nos
<lb/>diligimus Deum; in secunda de caritate qua nos diligit Deus, dist. 32:
<lb/>«Praemissis adiiciendum est de dilectione Dei qua ipse diligit nos».
<lb/>Prima in duas: in prima determinat de ipsa caritate; in secunda de caritatis
<lb/>duratione, ibi: «Illud quoque non est praetermittendum quod quidam
<lb/>asserunt caritatem semel habitam ab aliquo non posse excidere».
<lb/>Prima in duas: in prima determinat de ipsa dilectione caritatis; in secunda de
<lb/>his quae per caritatem diliguntur, dist. 28, ibi: «Hic quaeri potest, utrum in illo
<lb/>mandato dilectionis proximi totum proximum... diligere praecipiamur». Prima
<lb/>in tres partes: in prima continuat se ad praecedentia; in secunda prosequitur
<lb/>suam intentionem, ibi: «Caritas est dilectio qua diligitur Deus»; in tertia continuat
<lb/>se ad sequentia, ibi: «Sed quae hac dilectione diligenda sint, inquiramus».
<lb/>Secunda harum partium dividitur in duas: in prima determinat de dilectione
<lb/>caritatis, secundum quod duobus praeceptis imperatur; in secunda ostendit
<lb/>quod illa duo praecepta mutuo se includunt, ibi: «Cum autem duo sint praecepta
<lb/>caritatis, pro utroque saepe unum ponitur».
<lb/>Prima in duas: in prima determinat de dilectione caritatis, secundum quod per
<lb/>duo praecepta in duo diligenda dirigitur, scilicet Deum et proximum; in secunda
<lb/>inquirit modum dilectionis quantum ad utrumque diligibile, ibi:
<lb/>«Consequenter modum utriusque dilectionis advertamus».
<lb/>Circa primum duo facit: primo ostendit quod per caritatem Deus et proximus
<lb/>diligitur; secundo ostendit quod ex eadem caritate, ibi: «Hic quaeritur, si ex
<lb/>eadem dilectione diligitur Deus qua diligitur proximus».
<lb/>«Consequenter modum utriusque dilectionis advertamus». Hic ostendit modum
<lb/>praedictae dilectionis: et primo quantum ad dilectionem proximi; secundo
<lb/>quantum ad dilectionem Dei, ibi: «Dilectionis autem Dei modus insinuatur cum
<lb/>dicitur, ex toto corde».
<lb/>Et circa hoc tria facit: primo ostendit dilectionis nostrae modum respectu Dei;
<lb/>secundo ostendit ubi modus ille observari possit, ibi: «Illud autem praeceptum
<lb/>non penitus impletur ab homine in hac mortali vita». Tertio movet quamdam
<lb/>quaestionem, ibi: «Sed cur praecipitur homini ista perfectio».
<pb n="vol. 6, p. 290"/>
<lb/><hi rend="bold">quaestio 1</hi>
<lb/>Hic est triplex quaestio. Prima de amore in generali. Secunda de caritate.
<lb/>Tertia de actu et modo caritatis.
<lb/>Circa primum quaeruntur quatuor: 1. Quid sit amor; 2. In quo sit; 3. De comparatione
<lb/>eius ad alias animi affectiones; 4. De comparatione eius ad ea quae
<lb/>in cognitione sunt.
<lb/>ARTICULUS 1
<lb/><hi rend="bold">Utrum definitio Dionysii de amore,</hi>
<lb/><hi rend="bold">secundum omnem partem suam sit bona</hi>
<lb/><hi rend="bold">Ad primum sic proceditur.</hi>
<lb/>1. Dionysius 4 cap. De div. nom. sic definit amorem: «Amor virtus est unitiva,
<lb/>movens superiora ad providentiam minus habentium», idest inferiorum: «coordinata
<lb/>autem», idest aequalia, «rursus ad communicativam alternam habitudinem:
<lb/>subiecta», idest inferiora, «ad meliorum», idest superiorum, «conversionem».
<lb/>Sed videtur quod inconvenienter definiatur hic amor. Nulla enim passio
<lb/>est virtus, ut dicitur 2 Eth. Sed amor est passio. Ergo non est virtus.
<lb/>2. Praeterea, Augustinus dicit, quod amor est iam habiti. Sed illud
<lb/>quod iam habitum est, quodammodo est unitum. Ergo amor non est virtus unitiva,
<lb/>sed unionem sequens.
<lb/>3. Praeterea, illud quod magis salvatur in dissimilitudine non habet vim uniendi.
<lb/>Sed amor magis salvatur in dissimilitudine quam in similitudine. Videmus
<lb/>enim quod artifices unius artis, sicut figuli, corrixantur ad invicem; cum aliis
<lb/>autem artificibus pacifice vivunt. Similiter stomachus vacuus cibum amat, quem
<lb/>plenus abhorret. Ergo amor non habet vim uniendi.
<lb/>4. Praeterea, Dionysius, inter proprietates amoris ponit acutum
<lb/>et fervidum; et etiam liquefactio ponitur effectus amoris; Cant. 5, 6: anima
<lb/>mea liquefacta est. Dionysius etiam ponit effectum amoris
<lb/>extasim, idest extra se positionem. Haec autem omnia ad divisionem pertinere
<lb/>videntur, quia acuti est penetrando dividere; fervidi vero per exhalationem
<lb/>resolvi; liquefactio autem divisio quaedam est congelationi opposita: quod
<lb/>etiam est extra se positum, a seipso dividitur. Ergo amor magis est vis divisiva
<lb/>quam unitiva.
<lb/>5. Praeterea, omnis concretio est quaedam unio. Ergo superfluum fuit utrumque
<lb/>ponere in definitione amoris, unitivum, et concretivum.
<lb/>6. Praeterea, amor est passio. Sed passionis non est movere, immo motionis et
<lb/>actionis effectum esse. Ergo amor non est movens superiora, ut ipse dicit.
<pb n="vol. 6, p. 292"/>
<lb/>7. Praeterea, superiora inclinantur ad agendum in inferiora ex propriis formis.
<lb/>Sed agendo in ipsa eis provident. Ergo non est amoris movere superiora ad
<lb/>providendum inferioribus, sed naturae.
<lb/>8. Praeterea, omne quod communicat aliquid alicui praefertur illi. Ergo non est
<lb/>aequalium ut sibi mutuo per amorem communicent.
<lb/>9. Praeterea, omne quod fit ex amore procedit ex principio intrinseco, quod est
<lb/>voluntarium. Sed conversio inferiorum ad superiora est ex principio extrinseco,
<lb/>scilicet ex ipsa actione superiorum, qua sibi ea assimilant. Ergo amor inferiora
<lb/>non convertit ad superiora.
<lb/><hi rend="bold">Solutio</hi>
<lb/>Respondeo dicendum, quod amor ad appetitum pertinet; appetitus autem est
<lb/>virtus passiva; unde in 3 de Anima, dicit Philosophus, quod appetibile
<lb/>movet sicut movens motum. Omne autem passivum perficitur secundum quod
<lb/>informatur per formam sui activi; et in hoc motus eius terminatur et quiescit;
<lb/>sicut intellectus, antequam formetur per forma intelligibilis, inquirit et dubitat:
<lb/>qua cum informatus fuerit, inquisitio cessat, et intellectus in illo figitur; et tunc
<lb/>dicitur intellectus firmiter illi rei inhaerere. Similiter quando affectus vel appetitus
<lb/>omnino imbuitur forma boni quod est sibi obiectum, complacet sibi in illo,
<lb/>et adhaeret ei quasi fixus in ipso; et tunc dicitur amare ipsum. Unde amor nihil
<lb/>aliud est quam quaedam transformatio affectus in rem amatam. Et quia omne
<lb/>quod efficitur forma alicuius, efficitur unum cum illo; ideo per amorem amans
<lb/>fit unum cum amato, quod est factum forma amantis; et ideo dicit Philosophus
<lb/>9 Ethic., quod amicus est alter ipse; et 1 Corinth. 6, 17: «Qui adhaeret Deo
<lb/>unus spiritus est». Unumquodque autem agit secundum exigentiam suae formae,
<lb/>quae est principium agendi et regula operis.
<lb/>Bonum autem amatum est finis: finis autem est principium in operabilibus sicut
<lb/>prima principia in cognoscendis. Unde sicut intellectus formatus per quidditates
<lb/>rerum ex hoc dirigitur in cognitione principiorum, quae scitis terminis
<lb/>cognoscuntur; et ulterius in cognitionibus conclusionum, quae notae fiunt ex
<lb/>principiis; ita amans, cuius affectus est informatus ipso bono, quod habet rationem
<lb/>finis, quamvis non semper ultimi, inclinatur per amorem ad operandum
<lb/>secundum exigentiam amati; et talis operatio est maxime sibi delectabilis, quasi
<lb/>formae suae conveniens; unde amans quidquid facit vel patitur pro amato,
<lb/>totum est sibi delectabile, et semper magis accenditur in amatum, inquantum
<lb/>maiorem delectationem in amato experitur in his quae propter ipsum facit vel
<lb/>patitur. Et sicut ignis non potest retineri a motu qui competit sibi secundum exigentiam
<lb/>suae formae, nisi per violentiam; ita neque amans quin agat secundum
<lb/>amorem; et propter hoc dicit Gregorius, quod non potest
<pb n="vol. 6, p. 294"/>
<lb/>esse otiosus, immo magna operatur, si est. Et quia omne violentum est tristabile,
<lb/>quasi voluntati repugnans, ut dicitur 5 Metaphys.; ideo etiam est
<lb/>poenosum contra inclinationem amoris operari, vel etiam praeter eam; operari
<lb/>autem secundum eam, est operari ea quae amato competunt. Cum enim amans
<lb/>amatum assumpserit quasi idem sibi, oportet ut quasi personam amati amans
<lb/>gerat in omnibus quae ad amatum spectant; et sic quodammodo amans amato
<lb/>inservit, inquantum amati terminis regulatur.
<lb/>Sic ergo Dionysius completissime rationem amoris in praedicta assignatione
<lb/>ponit. Ponit enim ipsam unionem amantis ad amatum, quae est facta per transformationem
<lb/>affectus amantis in amatum, in hoc quod dicit amorem esse unitivam
<lb/>et concretivam virtutem; et ponit inclinationem ipsius amoris ad operandum
<lb/>ea quae ad amatum spectant, sive sit superius, sive inferius, sive aequale,
<lb/>in hoc quod dicit: «Movens superiora» etc.
<lb/>AD OBIECTA
<lb/>Ad primum ergo dicendum, quod virtus hic non sumitur pro habitu, sicut in
<lb/>2 Ethic., sed communiter pro omni eo quod potest esse principium alicuius operationis
<lb/>vel motus. Et quia amor inclinationem facit ad operandum, ut dictum
<lb/>est, ideo amorem virtutem dicit.
<lb/>Ad secundum dicendum, quod amor dicitur esse habiti, si ut formatum habet
<lb/>suam formam: quam quidem formationem desiderium praecedit in ipsam tendens,
<lb/>sicut ratio intellectum vel scientiam; et ideo dicitur esse non habiti. Unde
<lb/>amor dicitur virtus unitiva formaliter: quia est ipsa unio vel nexus vel transformatio
<lb/>qua amans in amatum transformatur, et quodammodo convertitur in
<lb/>ipsum. Vel dicendum, quod quietatio affectus in aliquo, quam amor importat,
<lb/>non potest esse nisi secundum convenientiam unius ad alterum: quae quidem
<lb/>convenientia est secundum quod ab uno participatur id quod est alterius; et sic
<lb/>amans quodammodo habet amatum; unde coniunctio quae in habere importatur,
<lb/>est coniunctio rei ad rem, et praecedit unionem rei ad affectum, quae est
<lb/>amor.
<lb/>Ad tertium dicendum, quod amoris radix, per se loquendo, est similitudo amati
<lb/>ad amantem; quia sic est ei bonum et conveniens. Contingit autem per accidens
<lb/>dissimilitudinem amoris et similitudinem odii esse causam tripliciter. Uno modo
<lb/>quando affectus amantis non sibi complacet, neque quiescit in conditione vel
<lb/>aliqua proprietate sui ipsius, sicut cum quis aliquid in se ipso odit; et tunc
<lb/>oportet quod diligat ipsum qui in hoc est sibi dissimilis, quia ex hoc ipso quod
<lb/>est dissimilis sibi in conditione, efficitur similis affectui suo; et e contrario odit
<lb/>illum qui sibi similatur, et affectui suo non similatur.
<lb/>Secundo quando aliquis ex ipsa similitudine impedit amantem ab amati fruitione;
<lb/>et hoc invenitur in omnibus rebus quae non possunt simul a multis haberi,
<lb/>sicut sunt res temporales; unde qui amat lucrum de aliqua re, vel delectationem,
<pb n="vol. 6, p. 296"/>
<lb/>impeditur a fruitione sui amati per alium, qui sibi vult similiter illud
<lb/>appropriare; et hinc oritur zelotypia, quae non patitur consortium in amato; et
<lb/>invidia, inquantum bonum alterius aestimatur impeditivum boni proprii.
<lb/>Tertio secundum quod dissimilitudo praecedens facit percipi amorem sequentem.
<lb/>Quia enim sentimus in hoc quod sensus movetur (quae quidem motio cessat,
<lb/>quando sensibile iam effectum est forma sentientis), ideo ea quae consuevimus,
<lb/>non ita percipimus; sicut patet de fabris, quorum aures plenae sunt sonis
<lb/>malleorum; et propter hoc amor magis sentitur, quando affectus de novo per
<lb/>amorem ad aliquid transformatur. Et ideo etiam quando aliquis non habet praesentiam
<lb/>sui amati, magis fervet et anxiatur de amato, inquantum magis amorem
<lb/>percipit, quamvis apud praesentiam amati non sit amor minor, sed minus perceptus.
<lb/>Unde Augustinus: «Amor ipse non ita sentitur
<lb/>cum eum non prodit indigentia: quoniam semper praesto est quod amatur».
<lb/>Ad quartum dicendum, quod in amore est unio amantis ad amatum, sed est ibi
<lb/>triplex divisio. Ex hoc enim quod amor transformat amantem in amatum, facit
<lb/>amantem intrare ad interiora amati, et e contra; ut nihil amati amanti remaneat
<lb/>non unitum; sicut forma pervenit ad intima formati, et e converso; et ideo
<lb/>amans quodammodo penetrat in amatum, et secundum hoc amor dicitur acutus:
<lb/>acuti enim est dividendo ad intima rei devenire; et similiter amatum penetrat
<lb/>amantem, ad interiora eius perveniens; et propter hoc dicitur quod amor vulnerat,
<lb/>et quod transfigit Iecur. Sed quia nihil potest in alterum transformari nisi
<lb/>secundum quod a sua forma quodammodo recedit, quia unius una est forma,
<lb/>ideo hanc divisionem penetrationis praecedit alia divisio, qua amans a seipso
<lb/>separatur in amatum tendens; et secundum hoc dicitur amor extasim facere, et
<lb/>fervere, quia quod fervet extra se bullit, et exhalat. Quia vero nihil a se recedit
<lb/>nisi soluto eo quod intra seipsum continebatur, sicut res naturalis non amittit
<lb/>formam nisi solutis dispositionibus quibus forma in materia retinebatur, ideo
<lb/>oportet quod ab amante terminatio illa, qua infra terminos suos tantum continebatur,
<lb/>amoveatur; et propter hoc amor dicitur liquefacere cor, quia liquidum
<lb/>suis terminis non continetur; et contraria dispositio dicitur cordis duritia.
<lb/>Ad quintum dicendum, quod unio est duplex. Quaedam quae facit unum secundum
<lb/>quid, sicut unio congregatorum se superficialiter tangentium; et talis non
<lb/>est unio amoris, cum amans in interiora amati transferatur, ut dictum est. Alia
<lb/>est unio quae facit unum simpliciter, sicut unio continuorum, et formae et materiae;
<lb/>et talis est unio amoris, quia amor facit amatum esse formam amantis; et
<lb/>ideo supra unionem addit concretionem, ad differentiam primae unionis, quia
<lb/>concreta dicuntur quae simpliciter unum sunt effecta; unde et alia littera habet
<lb/>«continuativa».
<lb/>Ad sextum dicendum, quod appetitus, ut dictum est, movet motus: unde passio,
<lb/>quia movetur ab amato, est ulterius movens secundum exigentiam amati.
<pb n="vol. 6, p. 298"/>
<lb/>Ad septimum dicendum, quod ipsa inclinatio superiorum ad providendum inferioribus,
<lb/>quae est eis ex propriis formis, amor eorum dicitur, ut infra patebit.
<lb/>Ad octavum dicendum, quod non est inconveniens aequalium simpliciter, unum
<lb/>altero, quo ad quid, maius esse, secundum quod unum indiget altero.
<lb/>Ad nonum dicendum, quod conversio qua inferiora ad superiora convertuntur,
<lb/>est ordinatio eorum ad finem a superioribus intentum. Et quamvis huiusmodi
<lb/>ordinatio sit a principio extrinseco inquantum ab ipsis superioribus inferiora
<lb/>ordinantur in fines superiorum; nihilominus est et a principio intrinseco,
<lb/>inquantum in inferioribus est quaedam inclinatio ad hoc, vel ex natura, sicut in
<lb/>amore naturali, vel ex voluntate, sicut est in amore animali; et propter hoc
<lb/>Deus dicitur omnia suaviter disponere, inquantum singula etiam ex seipsis
<lb/>faciunt hoc ad quod ordinata sunt.
<lb/>ARTICULUS 2
<lb/><hi rend="bold">Utrum amor sit tantum in concupiscibili</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod amor non sit tantum in concupiscibili. Dionysius enim
<lb/>ponit amorem esse divinum, angelicum, intellectualem, animalem,
<lb/>naturalem. Sed quidquid est in nobis, pertinet ad intellectum, vel animalitatem,
<lb/>vel naturam. Ergo in omnibus quae sunt in nobis, invenitur amor.
<lb/>2. Praeterea, Commentator ibidem ponit duas definitiones amoris. Prima est
<lb/>haec: «Amor est connexio vel vinculum, quo omnium rerum universitas ineffabili
<lb/>amicitia insolubilique unitate copulatur». Secunda est: «Amor est naturalis
<lb/>motus omnium rerum quae in motu sunt, finis, quietaque statio, ultra quam nullius
<lb/>creaturae progreditur motus». Ex quibus est accipere quod amor in omnibus
<lb/>rebus invenitur. Ergo et in omnibus quae in nobis sunt, sive sint partes animae,
<lb/>sive corporis.
<lb/>3. Praeterea, omnis potentia delectatur in coniunctione sui convenientis. Sed
<lb/>delectatio non est nisi in re animata. Ergo et cuilibet potentiae inest amor sui
<lb/>convenientis.
<lb/>4. Praeterea, sicut praedictum est, art. praeced., et ex praedicta definitione colligitur,
<lb/>amor est finis et quietatio appetitivi motus. Sed cuilibet potentiae quae
<lb/>in nobis est, inest appetitus proprii boni, et tendit in ipsum. Ergo in qualibet
<lb/>potentia est invenire amorem.
<lb/>5. Praeterea, ad minus irascibilis ad partem appetitivam pertinet. Appetitivae
<lb/>autem partis universale obiectum est bonum. Cum ergo amor sit boni, videtur
<lb/>quod amor non sit tantum in concupiscibili, sed etiam in irascibili.
<pb n="vol. 6, p. 300"/>
<lb/>SED CONTRA est, quod dicit Philosophus in 2 Top., quod amor est in concupiscibili.
<lb/>Praeterea, ordo partium animae proportionatur ordini partium corporis. Sed in
<lb/>partibus corporis unum membrum officium suum exercet respectu omnium
<lb/>membrorum, sicut pes non solum se, sed omnia alia membra portat. Ergo et
<lb/>concupiscibilis non solum sibi, sed omnibus aliis concupiscit et amat; et ita
<lb/>amor eorum quae ad omnes potentias pertinent, in concupiscibili esse videtur.
<lb/>Praeterea, amor non est nisi cogniti. Si ergo in omnibus viribus esset amor proprii
<lb/>boni, pari ratione in omnibus esset cognitio proprii boni; quod falsum est.
<lb/>Praeterea, obiectum concupiscibilis est bonum concupiscenti conveniens absolute.
<lb/>Sed quidquid est bonum secundum unamquamque potentiam est concupiscenti
<lb/>conveniens. Ergo appetere bonum uniuscuiusque potentiae pertinet ad concupiscibilem,
<lb/>et eadem ratione amor; et ita amor non erit nisi in concupiscibili.
<lb/>Probatio primae. Si enim obiectum concupiscibilis non esset bonum conveniens
<lb/>concupiscenti simpliciter, esset obiectum eius bonum conveniens solum concupiscibili.
<lb/>Bonum autem conveniens unicuique potentiae est per comparationem
<lb/>ad suum actum, sicut bonum conveniens visui, id quod est bonum ad videndum.
<lb/>Ergo secundum hoc, obiectum concupiscibilis esset bonum sub hac ratione qua
<lb/>est bonum ad concupiscendum. Sed hoc est impossibile: quia concupiscere id
<lb/>quod est bonum ad concupiscendum, sequitur reflexionem concupiscibilis super
<lb/>actum suum, secundum quod concupiscit se concupiscere, vel bene concupiscere:
<lb/>illud enim ad quod aliquid est bonum, per prius desideratur, cum sit finis. Sed
<lb/>reflexionem potentiae super suum actum praecedit naturaliter simplex actus
<lb/>ipsius potentiae in suum obiectum directe tendens, sicut per prius video
<lb/>colorem, quam videam me videre. Ergo obiectum concupiscibilis non potest
<lb/>esse aliquid sub hac ratione quod est bonum ad concupiscendum: quia concupiscere
<lb/>hoc esset naturaliter prius et posterius reflexione concupiscibilis supra
<lb/>suum actum; quod est impossibile. Ergo necessarium est alterum dare, scilicet
<lb/>quod bonum conveniens concupiscenti absolute sit obiectum concupiscibilis.
<lb/><hi rend="bold">Solutio</hi>
<lb/>Respondeo dicendum, quod omne quod sequitur aliquem finem, oportet quod
<lb/>fuerit aliquo modo determinatum ad illum finem: alias non magis in hunc finem
<lb/>quam in alium perveniret. Illa autem determinatio oportet quod proveniat ex
<lb/>intentione finis, non solum ex natura tendente in finem: quia sic omnia essent
<lb/>casu, ut quidam philosophi posuerunt. Intendere autem finem impossibile est,
<lb/>nisi cognoscatur finis sub ratione finis, et proportio eorum quae sunt ad finem
<lb/>in finem ipsum. Cognoscens autem finem et ea quae sunt ad finem, non solum
<lb/>seipsum in finem dirigit, sed etiam alia, sicut sagittator emittit sagittam ad
<pb n="vol. 6, p. 302"/>
<lb/>signum. Sic ergo dupliciter aliquid tendit in finem. Uno modo directum in finem
<lb/>a seipso, quod est tantum in cognoscente finem et rationem finis. Alio modo
<lb/>directum ab alio; et hoc modo omnia secundum suam naturam tendunt in fines
<lb/>proprios et naturales, directa a sapientia instituente naturam.
<lb/>Et secundum hoc invenimus duos appetitus: scilicet appetitum naturalem, qui
<lb/>nihil aliud est quam inclinatio rei in finem suum naturalem qui est ex directione
<lb/>instituentis naturam, et iterum appetitum voluntarium, qui est inclinatio cognoscentis
<lb/>finem, et ordinem in finem illum; et inter hos duos appetitus est unus
<lb/>medius, qui procedit ex cognitione finis sine hoc quod cognoscatur ratio finis et
<lb/>proportio eius quod est ad finem, in finem ipsum; et iste est appetitus sensitivus.
<lb/>Et huiusmodi duo appetitus inveniuntur tantum in natura vivente et cognoscente.
<lb/>Omne autem quod est proprium naturae viventis, oportet quod ad aliquam
<lb/>potentiam animae reducatur in habentibus animam; et ideo oportet unam
<lb/>potentiam animae esse cuius sit appetere, condivisam contra eam cuius est
<lb/>cognoscere, sicut etiam substantiae separatae dividuntur in intellectum et
<lb/>voluntatem, ut dicunt philosophi.
<lb/>Sic ergo patet quod in hoc differt appetitus naturalis et voluntarius, quod inclinatio
<lb/>naturalis appetitus est ex principio extrinseco; et ideo non habet libertatem,
<lb/>quia liberum est quod est sui causa: inclinatio autem voluntarii appetitus
<lb/>est in ipso volente; et ideo habet voluntas libertatem. Sed inclinatio appetitus
<lb/>sensitivi partim est ab appetente, inquantum sequitur apprehensionem appetibilis;
<lb/>unde dicit Augustinus, quod animalia moventur visis: partim ab obiecto,
<lb/>inquantum deest cognitio ordinis in finem: et ideo oportet quod ab alio cognoscente
<lb/>finem, expedientia eis provideantur. Et propter hoc non omnino habent
<lb/>libertatem, sed participant aliquid libertatis.
<lb/>Omne autem quod est a Deo, accipit aliquam naturam qua in finem suum ultimum
<lb/>ordinetur. Unde oportet in omnibus creaturis habentibus aliquem finem
<lb/>inveniri appetitum naturalem etiam in ipsa voluntate respectu ultimi finis; unde
<lb/>naturali appetitu vult homo beatitudinem, et ea quae ad naturam voluntatis
<lb/>spectant. Sic ergo dicendum est, quod naturalis appetitus inest omnibus potentiis
<lb/>animae et partibus corporis respectu proprii boni; sed appetitus animalis,
<lb/>qui est boni determinati, ad quod non sufficit naturae inclinatio, est alicuius
<lb/>determinatae potentiae, vel voluntatis vel concupiscibilis.
<lb/>Et inde est quod omnes aliae vires animae coguntur a suis obiectis praeter
<lb/>voluntatem: quia omnes aliae habent appetitum naturalem tantum respectu sui
<lb/>obiecti; voluntas autem habet praeter inclinationem naturalem, aliam, cuius est
<lb/>ipse volens causa. Et similiter dicendum est de amore, qui est terminatio appetitivi
<lb/>motus: quia amor naturalis est in omnibus potentiis et omnibus rebus;
<lb/>amor autem animalis, ut ita dicam, est in aliqua potentia determinata, vel
<lb/>voluntate, secundum quod dicit terminationem appetitus intellectivae partis; vel
<lb/>in concupiscibili, secundum quod dicit determinationem sensitivi appetitus.
<pb n="vol. 6, p. 304"/>
<lb/>AD OBIECTA
<lb/>Ad primum ergo dicendum, quod Dionysius accipit amorem communiter ad
<lb/>naturalem, sensitivum quem animalem dicit, et intellectivum, quem dicit intelligibilem,
<lb/>quantum ad homines; angelicum et divinum, quantum ad substantias
<lb/>separatas. Et ponit quinque haec, quia non possunt esse plures gradus appetitus:
<lb/>quia in Deo est voluntarius appetitus tantum, quia ipse determinat omnia et
<lb/>non determinatur ab aliquo: in Angelis autem voluntarius cum naturali,
<lb/>inquantum determinatur a Deo ad aliquid volendum naturaliter; in homine
<lb/>autem voluntarius cum sensibili et naturali; in animalibus sensibilis cum naturali;
<lb/>in aliis naturalis tantum.
<lb/>Et similiter etiam dicendum ad secundum, quod Commentator definit amorem,
<lb/>secundum quod se habet ad omnes communiter.
<lb/>Ad tertium dicendum, quod delectatio causatur ex coniunctione convenientis.
<lb/>Conveniens enim adveniens perficit id cui advenit, et quietat inclinationem in
<lb/>illud; et haec quietatio, secundum quod est percepta, est delectatio; unde Plato
<lb/>dixit, quod delectatio est generatio sensibilis, idest cognita, in naturam, idest
<lb/>connaturalis; unde in his quae cognitionem non habent, non est delectatio aliquo
<lb/>modo. In quodlibet autem conveniens habenti cognitionem est duplex inclinatio:
<lb/>scilicet appetitus naturalis, et appetitus animalis; et utraque inclinatio
<lb/>quietatur per rem praesentem, et utraque etiam quietatio percipitur; unde ex
<lb/>utraque parte delectatio causatur. Delectatio ergo quae est quietatio appetitus
<lb/>naturalis, invenitur in omni potentia cui coniungitur suum obiectum; delectatio
<lb/>vero quae est quietatio appetitus animalis, est tantum in concupiscibili, vel
<lb/>voluntate. Prima autem delectatio dicitur tantum delectatio, proprie loquendo,
<lb/>et opposita passio dolor; sed secunda delectatio habet etiam nomen gaudii, et
<lb/>opposita passio dicitur tristitia. Unde quamvis delectatio et dolor sint aliquo
<lb/>modo in omnibus potentiis animae, tamen gaudium et tristitia sunt tantum in
<lb/>concupiscibili vel voluntate.
<lb/>Ad quartum dicendum sicut ad primum: quia ratio procedit de appetitu naturali.
<lb/>Ad quintum dicendum, quod amor animalis non pertinet ad irascibilem; quia
<lb/>obiectum amoris est bonum sine adiunctione ardui vel difficilis, quod est proprium
<lb/>obiectum irascibilis.
<pb n="vol. 6, p. 306"/>
<lb/>ARTICULUS 3
<lb/><hi rend="bold">Utrum amor sit prima et principalior affectio animae</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod amor non sit prima et principalis inter omnes alias animae
<lb/>affectiones. Motus enim praecedit terminum. Sed amor est determinatio appetitivi
<lb/>motus, ut patet ex dictis, art. 1. Ergo amor sequitur desiderium quod motum
<lb/>ipsum appetitus importat.
<lb/>2. Praeterea, propter quod unumquodque, illud magis. Sed amoris causa est
<lb/>delectatio; unde et quaedam amicitia super delectabili fundatur. Ergo delectatio
<lb/>est principalior affectio quam amor.
<lb/>3. Praeterea, Augustinus dicit in lib. 83 Quaestion., quod nemo est qui
<lb/>non magis dolorem fugiat quam appetat voluptatem. Sed fuga doloris facit
<lb/>odium, sicut appetitus delectationis facit amorem. Ergo odium est vehementior
<lb/>passio quam amor.
<lb/>4. Praeterea, illud quod vincitur ab alio, est minus potens. Sed amor vincitur ab
<lb/>ira: quia ira odium parit, ut dicit Augustinus. Ergo ira est vehementior passio
<lb/>quam amor.
<lb/>5. Praeterea, illud propter quod agunt quaecumque agunt, est efficacissimum.
<lb/>Sed sicut Dionysius dicit in lib. De div. nom. propter pacem agunt quaecumque.
<lb/>Ergo pax inter omnes affectiones est efficacissima, etiam respectu
<lb/>amoris.
<lb/>SED CONTRA est quod dicit Augustinus, quod omnis affectio
<lb/>ex amore est.
<lb/>Praeterea, bonum est obiectum affectus. Sed illud quod primo respicit ad
<lb/>bonum, est amor. Ergo amor est principium totius affectionis, et principalior
<lb/>passio.
<lb/>Praeterea, amor igni comparatur, et etiam morti, ut patet Cant. 8. Sed his nihil
<lb/>est vehementius. Ergo nulla passio est vehementior amore.
<lb/>Praeterea, Chrysostomus dicit: «Magnum amor, nec est aliquid quod
<lb/>eius impetum sustinere possit».
<lb/><hi rend="bold">Solutio</hi>
<lb/>Respondeo dicendum, quod inter alias affectiones animae amor est prior. Amor
<lb/>enim dicit terminationem affectus per hoc quod informatur suo obiecto. In
<lb/>omnibus autem hoc invenitur quod motus procedit a primo immobili quieto:
<lb/>quod quidem patet in naturalibus: quia primum movens in quolibet genere est
<pb n="vol. 6, p. 308"/>
<lb/>non motum illo genere motus, sicut primum alterans est non alteratum. Similiter
<lb/>patet de intellectualibus: quia motus rationis discurrentis procedit a
<lb/>principiis et quidditatibus rerum, quibus intellectus informatus terminatur.
<lb/>Cum ergo affectus informetur et terminetur amore, sicut intellectus principiis et
<lb/>quidditatibus, ut prius dictum est, oportet quod omnis motus affectivae procedat
<lb/>ex quietatione et terminatione amoris. Et quia omne quod est primum in aliquo
<lb/>genere, est perfectius, sicut intellectus principiorum in demonstrabilibus; et
<lb/>motus caeli in naturalibus; ideo oportet quod amor inter ceteras affectiones
<lb/>etiam sit vehementior, ut patebit per singula.
<lb/>AD OBIECTA
<lb/>Ad primum ergo dicendum, quod sicut in operatione intellectus concluditur quidam
<lb/>circulus, ita et in operatione affectus. Intellectus enim ex certitudine principiorum,
<lb/>quibus immobiliter assentit, procedit ratiocinando ad conclusiones,
<lb/>in quarum cognitione certitudinaliter quiescit, secundum quod resolvuntur in
<lb/>prima principia, quae in eis sunt virtute. Similiter etiam affectus ex amore finis,
<lb/>qui est principium, procedit desiderando in ea quae sunt ad finem, quae prout
<lb/>accipit ut finem in se aliquo modo continentia, per amorem in eis quiescit; et
<lb/>ideo desiderium sequitur amorem finis, quamvis praecedat amorem eorum quae
<lb/>sunt ad finem. Est etiam amor vehementior affectio quam desiderium, inquantum
<lb/>dicit terminationem et informationem affectus per appetibile ad quod
<lb/>movetur desiderium.
<lb/>Ad secundum dicendum, quod amor naturaliter praecedit delectationem: delectatio
<lb/>enim contingit ex coniunctione rei convenientis realiter; amor autem facit
<lb/>quod amatum sit amanti conveniens, et quasi connaturale, inquantum unit
<lb/>affectum amantis amato, ut dictum est; et ideo ex amati reali praesentia consurgit
<lb/>delectatio. Sed quia delectabile etiam potest amari ut quoddam bonum,
<lb/>ideo contingit per accidens ut aliquis amor ex delectatione causetur, sicut actus
<lb/>ab obiecto vel fine. Qui enim aliquid propter delectationem amat, delectationem
<lb/>ipsam praecipue amat. Quamvis ergo quaedam delectatio quodam amore
<lb/>sit prior, tamen amor delectatione simpliciter est prior. Similiter etiam vehementior:
<lb/>quia amor est per informationem appetitus ab appetibili; delectatio
<lb/>autem per coniunctionem rei, ex re praesente sibi conveniente. Non est autem
<lb/>tanta coniunctio rei ad rem, sicut appetitus ad appetibile: quia res adveniens,
<lb/>quae delectationem causat, non coniungitur secundum naturam, quia hoc non
<lb/>fit illud; unde est ibi coniunctio quasi contactus: sed appetitus est ipsius appetibilis
<lb/>secundum suam naturam et substantiam. Unde quando appetitus informatur
<lb/>per appetibile, est quasi coniunctio continuitatis et concretionis; unde amor
<lb/>plus unit quam delectatio, quia facit quod amans sit secundum affectum ipsa
<lb/>res amata; delectatio autem est per participationem alicuius ab illo, secundum
<lb/>quod est realiter praesens. Sciendum autem, quod quando amatum est praesens
<lb/>realiter, secundum quod possibile est, tunc est delectatio, sicut ex coniunctione
<lb/>maxime convenientis. Quando autem est omnino absens secundum rem, tunc
<pb n="vol. 6, p. 310"/>
<lb/>maxime affligit; sicut ex divisione continui sequitur dolor, quia amor est continuativa
<lb/>vis, ut dictum est; et inde dicitur, quod amor languere facit. Quando
<lb/>autem est secundum aliquid praesens, et secundum aliquid absens, tunc habet
<lb/>delectationem admixtam afflictioni.
<lb/>Ad tertium dicendum, quod bonum est vehementius in agendo quam malum:
<lb/>quia bonum non habet de necessitate admixtionem boni; et iterum bonum agit
<lb/>in virtute propria, sed malum agit in virtute boni, ut dicit Dionysius;
<lb/>unde magis amatur bonum quam odiatur malum illi oppositum. Sed
<lb/>dolor corporalis est magis malum quam delectatio quaedam sit bonum: quia
<lb/>delectatio de qua Augustinus ibi loquitur, contingit ex superadditione perfectionum
<lb/>secundarum, sicut in cibis vel in venereis; sed tristitia vel dolor, propter
<lb/>quae dimittitur delectatio talis, contingit ex subtractione primarum perfectionum,
<lb/>quae pertinent ad esse rei, sicut ex divisione continui. Unde si acciperetur
<lb/>tristitia opposita delectationi illi, magis appeteretur delectatio quam fugeretur
<lb/>tristitia; sicut qui appeteret delectationem in cibo, ut postea pateretur tristitiam
<lb/>quae est de subtractione cibi, vel alicuius huiusmodi.
<lb/>Ad quartum dicendum, quod amor est prior ira, et vehementior. Ira enim ex
<lb/>tristitia causatur, ut prius dictum est, dist. 26, quaest. 1, art. 3, corp., sicut
<lb/>omnes passiones irascibilis. Et ideo, cum amor sit prior et vehementior passionibus
<lb/>concupiscibilis, erit prior et vehementior passionibus irascibilis.
<lb/>Quamvis autem ira odium pariat, non tamen amorem destruit; sed amoris
<lb/>destructionem sequitur, quia non posset appetitus moveri in nocumentum alicuius,
<lb/>nisi antea affectus ab amore superatus esset.
<lb/>Ad quintum dicendum, quod pax non distinguitur ab amore, sed est aliquid
<lb/>amoris: dicit enim quasi quietationem appetitus; sed amor dicit ulterius transformationem,
<lb/>et quamdam conversionem ipsius in amatum; unde pax est
<lb/>medium inter desiderium et amorem.
<lb/>ARTICULUS 4
<lb/><hi rend="bold">Utrum cognitio sit altior amore</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod cognitio sit altior amore. Quia altissimae potentiae est altissimus
<lb/>actus. Sed intellectus est altissima potentia in nobis, ut dicit Philosophus in
<lb/>10 Ethic. Ergo cognitio est altissima operatio eorum quae in nobis sunt, et
<lb/>ita dignior amore.
<lb/>2. Praeterea, sicut Boetius dicit in lib. 3, natura a perfectis sumpsit
<lb/>originem. Sed cognitio praecedit amorem. Ergo cognitio est altior quam amor.
<pb n="vol. 6, p. 312"/>
<lb/>3. Praeterea, illud quod est proprium homini, est nobilius quam illud in quo
<lb/>communicat cum brutis. Sed intelligere est proprium hominis, in amore autem
<lb/>convenit cum brutis. Ergo scientia et intellectus sunt digniora quam amor.
<lb/>4. Praeterea, vita contemplativa est nobilior quam vita activa, et altior. Sed
<lb/>scientia pertinet ad vitam contemplativam: amor autem videtur ad praxim pertinere,
<lb/>quia obiectum eius est bonum. Ergo scientia est altior quam amor.
<lb/>5. Praeterea, obiectum amoris est bonum simpliciter. Sed verum est melius
<lb/>quam bonum simpliciter, quia verum est summum in genere bonorum; sicut et
<lb/>optimus homo est melior quam homo simpliciter. Ergo scientia et cognitio est
<lb/>altior quam amor.
<lb/>6. Praeterea, quanto aliquid est spiritualius, tanto est altius. Sed cognitio est
<lb/>spiritualior quam amor: quia secundum motum a rebus ad animam est cognitio,
<lb/>secundum autem motum ab anima ad res est amor. Ergo cognitio est nobilior
<lb/>quam amor.
<lb/>7. Praeterea, praemium est praestantius merito. Sed cognitio est praemium
<lb/>amoris; Ioan. 14, 21: «Qui diligit me, diligetur a Patre meo; et ego manifestabo
<lb/>ei me ipsum»; et Augustinus dicit, quod visio est tota merces.
<lb/>Ergo cognitio praeeminet amori.
<lb/>8. SED CONTRA est quod dicitur Ephes. 3, 19: «Supereminentem scientiae caritatem
<lb/>Christi».
<lb/>9. Praeterea, 1 Cor. 13, dicitur, quod caritas est maior fide. Ergo eadem ratione
<lb/>quilibet amor est maior et dignior cognitione sibi respondente.
<lb/>10. Praeterea, Hugo de Santo Victore super illud Dionysii:
<lb/>«Mobile et acutum», dicit: «Dilectio supereminet scientiae, et maior est intelligentia;
<lb/>plus enim diligitur quam intelligitur: quia intrat dilectio, ubi scientia
<lb/>foris est». Ergo amor excedit scientiam.
<lb/>11. Praeterea, finis in unaquaque re est potissimum. Sed obiectum amoris est
<lb/>bonum, quod habet rationem finis. Ergo cum operationes distinguantur penes
<lb/>obiecta, amor inter omnes operationes animae est potior.
<lb/>12. Praeterea, sicut se habet potentia ad potentiam, ita se habet operatio ad
<lb/>operationem. Sed voluntas est altior omnibus aliis potentiis animae; quia movet
<lb/>omnes alias et non cogitur. Ergo et amor, qui est operatio voluntatis, praeeminet
<lb/>omnibus aliis animae operationibus.
<lb/>13. Praeterea, sicut dicit Dionysius, illud quod in pluribus invenitur,
<lb/>simplicius et nobilius est; sicut esse nobilius est quam vivere, quamvis
<lb/>viventia sint nobiliora quam existentia tantum, inquantum etiam viventia nobilius
<lb/>esse participant. Sed amor in pluribus participatur quam cognitio; quia in
<lb/>omnibus aliquo modo est amor, ut dictum est prius, in praec. art., non autem
<lb/>cognitio. Ergo amor est praestantior cognitione. Ridiculum enim est dicere,
<lb/>quod in lapidibus sit cognitio naturalis, sicut amor vel appetitus naturalis.
<pb n="vol. 6, p. 314"/>
<lb/><hi rend="bold">Solutio</hi>
<lb/>Respondeo dicendum, quod in rebus omnibus duplex perfectio invenitur; una
<lb/>qua in se subsistit; alia qua ad res alias ordinatur; et utraque perfectio in rebus
<lb/>materialibus terminata et finita est; quia et formam unam determinatam habet,
<lb/>per quam in una tantum specie est; et etiam per determinatam virtutem ad res
<lb/>quasdam sibi proportionatas inclinationem habet et ordinem, sicut grave ad
<lb/>centrum. Ex utraque autem parte res immateriales infinitatem habent quodammodo,
<lb/>quia sunt quodammodo omnia, sive inquantum essentia rei immaterialis
<lb/>est exemplar et similitudo omnium, sicut in Deo accidit, sive quia habet similitudinem
<lb/>omnium vel actu vel potentia, sicut accidit in Angelis et animabus; et
<lb/>ex hac parte accidit eis cognitio. Similiter etiam ad omnes res inclinationem et
<lb/>ordinem habent, ex qua parte accidit eis voluntas, secundum quam omnia placent
<lb/>vel displicent vel actu vel potentia. Et secundum quod aliquam immaterialitatem
<lb/>participant, secundum hoc cognitionis et voluntatis participativa sunt.
<lb/>Unde et animalia cognoscunt, inquantum species sensibilium immaterialiter in
<lb/>organis sensuum recipiuntur, et secundum intentiones spiritualiter ex rebus perceptas
<lb/>per appetitum sensibilem ad diversa inclinantur.
<lb/>Patet ergo quod cognitio pertinet ad perfectionem cognoscentis, qua in seipso
<lb/>perfectum est: voluntas autem pertinet ad perfectionem rei secundum ordinem
<lb/>ad alias res; et ideo obiectum cognoscitivae virtutis est verum, quod est in
<lb/>anima, ut dicit Philosophus, 6 Metaph.: obiectum autem appetitivae
<lb/>bonum, quod est in rebus, ut dicitur ibidem.
<lb/>Potest ergo comparari potentia cognoscitiva ad appetitivam tripliciter. Primo
<lb/>secundum ordinem; et sic cognitiva potentia naturaliter prior est, quia prius est
<lb/>perfectio rei in seipsa quam secundum ordinem ad aliam. Secundo quantum ad
<lb/>capacitatem; et secundum hoc sunt aequales: quia sicut cognoscitiva est
<lb/>respectu omnium, ita et appetitiva; unde etiam mutuo se includunt, quia intellectus
<lb/>voluntatem cognoscit, et voluntas ea quae ad intellectum pertinent, appetit
<lb/>et amat. Tertio possunt comparari secundum eminentiam vel dignitatem; et
<lb/>sic se habent ut excedentia et excessa: quia si consideretur intellectus et voluntas,
<lb/>et quae ad ipsa pertinent, ut quaedam proprietates et accidentia eius in quo
<lb/>sunt, sic intellectus est praestantior, et quae ad ipsum pertinent. Si autem considerentur
<lb/>ut potentiae, idest secundum ordinem ad actus et obiecta; sic voluntas,
<lb/>et quae ad ipsam pertinent, excedit.
<lb/>Si autem quaeratur quid horum simpliciter dignius sit, dicendum quod res
<lb/>quaedam sunt anima superiores, et quaedam inferiores; unde cum per voluntatem
<lb/>et amorem homo in ipsas res volitas et amatas quodammodo trahatur, per
<lb/>cognitionem autem e converso res cognitae in cognoscente efficiantur per suas
<lb/>similitudines; respectu earum rerum quae sunt supra animam, nobilior et altior
<lb/>est amor quam cognitio; illarum vero quae sunt infra animam, cognitio est
<lb/>potior; unde etiam malarum rerum quarum est malus amor, est bona cognitio.
<pb n="vol. 6, p. 316"/>
<lb/>AD OBIECTA
<lb/>Ad primum ergo dicendum, quod Philosophus loquitur de potentiis secundum
<lb/>quod sunt proprietates quaedam eius in quo sunt. Vel dicendum, quod
<lb/>Philosophus sub intellectu comprehendit voluntatem intellectui respondentem,
<lb/>sicut et sub ratione quandoque comprehenditur; et ideo non est ibi comparatio
<lb/>intellectus ad voluntatem, sed intellectus ad vires inferiores.
<lb/>Ad secundum dicendum, quod quamvis primum principium in quolibet genere
<lb/>sit perfectissimum, non tamen oportet quod omne quod est prius, sit perfectius,
<lb/>cum aliquid sit prius in via generationis quod est imperfectius, sicut puer viro,
<lb/>et addiscens sciente: et ita etiam cognitio quodammodo amorem praecedit.
<lb/>Ad tertium dicendum, quod illa ratio procedit de intellectu et voluntate secundum
<lb/>respectum ad id in quo sunt. Vel dicendum, quod intellectu aliquo modo
<lb/>alia animalia participant per quamdam obscuram resonantiam, inquantum sentiunt;
<lb/>sicut et voluntate participant, inquantum habent appetitum sensualem,
<lb/>unde et in brutis voluntarium invenitur, ut dicit Philosophus 3 Ethic., non
<lb/>quod simpliciter voluntatem habeant.
<lb/>Ad quartum dicendum, quod a vita contemplativa non excluditur voluntas et
<lb/>amor, sicut nec intellectus a vita activa; et ideo non potest harum gradus distingui
<lb/>secundum gradus duarum vitarum.
<lb/>Ad quintum dicendum, quod particulare non habet naturam et rationem sui universalis
<lb/>nisi secundum quod natura universalis invenitur in ipso; unde impossibile
<lb/>est quod ratio universalis magis sit in particulari quam in ipso universali,
<lb/>quamvis ratio alicuius alterius possit inveniri magis in particulari quam in universali:
<lb/>sicut homo non potest esse magis animal quam animal commune; potest
<lb/>tamen esse magis bonum, vel aliquid huiusmodi; et ideo neque verum neque aliquod
<lb/>bonum particulariter acceptum potest dici praestantius quam ipsum bonum.
<lb/>Ad sextum dicendum, quod ratio illa procedit quantum ad illas res quae sunt
<lb/>infra animam; quae sunt minus spirituales quam anima.
<lb/>Ad septimum dicendum, quod visio illa, non erit sine amore in praemio, sicut
<lb/>nec amor fuit sine cognitione in merito: ideo tamen praemium magis attribuitur
<lb/>cognitioni, meritum vero amori, quia praemium est secundum receptionem, qua
<lb/>aliquis in seipso perficitur; meritum vero secundum operationem, qua aliquis in
<lb/>remunerationem se extendit, et ei se coniungit.
<lb/>Et quia oportet etiam ad alia respondere, ideo dicendum ad octavum et nonum,
<lb/>quod illae rationes procedunt de cognitione Dei quae est supra animam; unde
<lb/>amor eius cognitionem de ipso excedit.
<lb/>Ad decimum dicendum, quod amor magis intrat ad rem quam cognitio: quia
<lb/>cognitio est de re secundum id quod recipitur in cognoscente: amor autem de re,
<lb/>inquantum ipse amans in rem ipsam transformatur, ut dictum est prius. In hac
<lb/>autem via, qua perficitur anima in ordine ad res alias, dictum est, quod voluntas
<lb/>cognitionem excedit, ad quam viam pertinet esse magis vel minus intimum rei.
<pb n="vol. 6, p. 318"/>
<lb/>Ad undecimum dicendum, quod ratio finis proprie respicit motum et operationem,
<lb/>et ordinem rei ad rem, et non esse rei absolute; unde in mathematicis, in
<lb/>quibus non est operatio et motus, non invenitur finis, ut dicitur in 3 Metaph.;
<lb/>et ideo etiam haec ratio procedit secundum illum modum quo voluntas
<lb/>dicitur intellectui praeeminere.
<lb/>Ad duodecimum dicendum, quod movere alias vires et non cogi ab obiecto, pertinet
<lb/>ad voluntatem secundum quod ipsa est primum determinans alias potentias
<lb/>humanas in ordine ad res alias circa quas operantur, et ipsa non determinatur
<lb/>ab alio: unde quantum ad hoc ad quod a Deo determinatur naturali inclinatione,
<lb/>quodammodo libertatem non habet, sed quasi cogitur naturali inclinatione, sicut
<lb/>respectu beatitudinis, quam nullus non potest non velle. Ex hac autem parte qua
<lb/>homo ab alio ordinatur, dictum est, quod amor cognitionem excedit.
<lb/>Ad tertium decimum dicendum, quod amor, proprie loquendo, non est nisi in
<lb/>illis in quibus est cognitio; sed amoris nomen transumitur ad ea ad quae cognitionis
<lb/>nomen extendi non potest: quia amor dicitur secundum quod amans ad
<lb/>rem aliam ordinatur; aliquid autem ad alterum ordinari potest etiam ab exteriori
<lb/>ordinante; et ideo illa quae ad aliquid ordinantur ab habentibus cognitionem
<lb/>(quorum proprie est amor, inquantum ex seipsis ad amata ordinantur)
<lb/>nomen amoris vel appetitus recipere possunt. Cognitio autem dicitur secundum
<lb/>quod res cognita fit in cognoscente per modum cognoscentis, scilicet secundum
<lb/>esse spirituale et immateriale. Dispositio autem talis non inest alicui nisi ex
<lb/>proprietate suae naturae; unde nomen cognitionis ad animalia quae talem
<lb/>naturam non habent, extendi non potest, ut dicantur insensibilia naturaliter
<lb/>cognoscere, sicut naturaliter amant vel appetunt.
<pb n="vol. 6, p. 320"/>
<lb/><hi rend="bold">QUAESTIO 2</hi>
<lb/>Deinde quaeritur de caritate; et circa hoc quaeruntur quatuor: 1. Quid sit caritas;
<lb/>2. Utrum sit virtus; 3. In quo sit sicut in subiecto; 4. De comparatione eius
<lb/>ad alias virtutes.
<lb/>ARTICULUS 1
<lb/><hi rend="bold">Utrum caritas sit idem quod concupiscentia, vel quid sit caritas</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod caritas sit idem quod concupiscentia. Augustinus enim dicit,
<lb/>quod caritas est virtus qua Deum videre perfruique eo desideramus. Hoc autem
<lb/>concupiscentiae est. Ergo caritas est concupiscentia.
<lb/>2. Item, videtur quod sit idem quod amor. Quia, sicut dicit Dionysius,
<lb/>dilectio est idem quod amor. Sed in littera dicitur, quod amor est dilectio
<lb/>qua diligitur Deus propter se, et proximus propter Deum. Ergo caritas est
<lb/>idem quod amor.
<lb/>3. Item, videtur quod sit idem quod benevolentia. Benevolentia enim est qua alicui
<lb/>aliquod bonum optamus. Sed hoc facit caritas, quia optat sibi et aliis vitam
<lb/>aeternam, secundum quod dicitur habens caritatem diligere proximum sicut
<lb/>seipsum. Ergo caritas est idem quod benevolentia.
<lb/>4. Praeterea, videtur quod sit idem quod concordia. Quia caritas unitatem
<lb/>Ecclesiae facit, quae in hoc consistit ut idem dicamus omnes, et non sint in nobis
<lb/>schismata, ut dicitur 1 Corinth., 1. Hoc autem ad concordiam pertinet. Ergo
<lb/>caritas est idem quod concordia.
<lb/>5. Praeterea, videtur quod sit idem quod beneficentia. Quia modus caritatis est
<lb/>ut diligamus non lingua tantum, sed opere et veritate; 1 Ioan. 3. Sed diligere
<lb/>per effectum, ad beneficentiam pertinet. Ergo caritas videtur esse idem quod
<lb/>beneficentia.
<lb/>6. Praeterea, videtur quod sit idem quod pax. Caritas enim est vinculum faciens
<lb/>spirituum unitatem. Hoc autem paci attribuitur; Ephes. 4, 3: «soliciti servare
<lb/>unitatem spiritus in vinculo pacis». Ergo caritas est idem quod pax.
<lb/>7. Praeterea, videtur quod sit idem quod amicitia. Quia, ut dicit Philosophus in
<lb/>9 Ethic., amicitia superabundantiae amoris similatur. Sed caritas habet
<lb/>superabundantissimum amorem; unde et caritas dicitur, eo quod sub inaestimabili
<lb/>pretio, quasi carissimam rem, ponat amatum. Ergo caritas est idem quod
<lb/>amicitia.
<pb n="vol. 6, p. 322"/>
<lb/>8. SED CONTRA, amicitia, ut dicit Philosophus, est redamantium. Sed
<lb/>caritas est etiam ad inimicos. Ergo non est idem quod amicitia.
<lb/>9. Praeterea, amicitia est non latens. Sed caritas maxime latet. Ergo non est
<lb/>amicitia.
<lb/>10. Praeterea, amicitia est eorum qui convivunt ad invicem, et communicant in
<lb/>eisdem operibus. Sed caritas est ad Deum et ad Angelos, quorum conversatio
<lb/>non est cum hominibus. Ergo caritas non est amicitia.
<lb/>11. Praeterea, amicitia quaerit maxime colloqui, et videre amicum, ut dicit
<lb/>Philosophus. Sed hoc non quaerit caritas, ut dicit Hieronymus in
<lb/>prologo Bibliae. Ergo non est idem quod amicitia.
<lb/>12. Praeterea, amicitia non est nisi ad paucos, et virtuosos. Sed caritas est ad
<lb/>omnes, etiam malos. Ergo caritas non est idem quod amicitia.
<lb/><hi rend="bold">Solutio</hi>
<lb/>Respondeo dicendum, quod amor est quaedam quietatio, ut supra dictum est,
<lb/>quaest. praec., art. 1; unde sicut appetitus invenitur in parte sensitiva et intellectiva,
<lb/>ita et amor. Ea autem quae ad sensitivum appetitum pertinent, ad intellectivum
<lb/>transferuntur, sicut nomina passionum. Quod autem appetitus intellectivi
<lb/>est proprium, sensitivo appetitui non convenit, ut nomen voluntatis. Et ideo
<lb/>amor in utroque appetitu invenitur. Et secundum quod invenitur in appetitu sensitivo,
<lb/>proprie dicitur amor, eo quod passionem importat; secundum autem
<lb/>quod invenitur in intellectiva parte, dicitur dilectio, quae electionem includit,
<lb/>quae ad appetitum intellectivum pertinet. Nihilominus nomen amoris etiam ad
<lb/>superiorem partem transfertur; nomen autem dilectionis ad inferiorem nunquam.
<lb/>Omnia autem alia nomina quae ad amorem pertinere videntur, vel includuntur
<lb/>ab istis, vel includunt ea, quasi addentia aliquid supra dilectionem et
<lb/>amorem.
<lb/>Quia enim amor unit quodammodo amantem amato, ideo amans se habet ad
<lb/>amatum quasi ad seipsum, vel ad id quod est de perfectione sui. Ad seipsum
<lb/>autem et ad ea quae sui sunt, hoc modo se habet ut primo velit sibi praesens
<lb/>esse quidquid de perfectione sua est; et ideo amor includit concupiscentiam
<lb/>amati, qua desideratur eius praesentia. Secundo homo alia in seipsum retorquet
<lb/>per affectum, et sibi appetit quaecumque sibi expediunt; et secundum quod
<lb/>hoc ad amatum efficitur, amor benevolentiam includit, secundum quam aliquis
<lb/>amato bona desiderat. Tertio homo ea quae sibi appetit, operando sibi acquirit;
<lb/>et secundum quod hoc ad alium exercetur, beneficentia in amore includitur.
<lb/>Quarto homo ea quae sibi bona videntur, implere consentit: et secundum quod
<lb/>hoc ad amicum fit, amor concordiam includit, secundum quam aliquis consentit
<lb/>in his quae amico videntur: non quidem in speculativis: quia concordia in his,
<pb n="vol. 6, p. 324"/>
<lb/>secundum Philosophum, 9 Ethic., ad amicitiam non pertinet, et discordia in
<lb/>eisdem esse potest sine amicitiae praeiudicio, eo quod in his concordare vel
<lb/>discordare, voluntati non subiacet, cum intellectus ratione cogatur.
<lb/>Amor tamen super quatuor praedicta aliquid addit, scilicet quietationem appetitus
<lb/>in re amata, sine qua quodlibet praedictorum quatuor esse potest. Sunt
<lb/>etiam quaedam quae super dilectionem vel amorem aliquid addunt. Amatio
<lb/>enim addit super amorem intensionem quamdam amoris, quasi fervorem quemdam.
<lb/>Amicitia vero addit duo: quorum unum est societas quaedam amantis et
<lb/>amati in amore, ut scilicet mutuo se diligere sciant; aliud est ut ex electione
<lb/>operentur, non tantum ex passione. Unde dicit Philosophus, quod amicitia similatur
<lb/>habitui, amatio autem passioni. Sic ergo patet quod amicitia est perfectissimum
<lb/>inter ea quae ad amorem pertinent, omnia praedicta includens; unde in
<lb/>genere huiusmodi ponenda est caritas, quae est quaedam amicitia hominis ad
<lb/>Deum, per quam homo Deum diligit, et Deus hominem; et sic efficitur quaedam
<lb/>associatio hominis ad Deum, ut 1 Ioan., 1, 7: «Si in luce ambulamus, sicut et
<lb/>ipse in luce est, societatem habemus ad invicem».
<lb/>AD OBIECTA
<lb/>Ad primum ergo dicendum, quod quaelibet amicitia concupiscentiam seu desiderium
<lb/>includit, et aliquid super eam addit, ut dictum est.
<lb/>Ad secundum dicendum, quod caritas addit aliquid supra dilectionem et amorem.
<lb/>Et similiter dicendum ad tertium de benevolentia, et ad quartum de concordia,
<lb/>et ad quintum de beneficentia.
<lb/>Ad sextum dicendum, quod pax ad concordiam reducitur: nisi quod magis pax
<lb/>dicitur quantum ad remotionem discordiae, concordia autem quantum ad ipsam
<lb/>unionem.
<lb/>Ad septimum dicendum, quod caritas est amicitia, sed aliquid addit supra
<lb/>ipsam, scilicet determinationem amici: quia est amicitia ad Deum, quae omnibus
<lb/>pretiosior est et carior.
<lb/>Ad octavum dicendum, quod amicus non tantum diligit amicum ad quem amicitiam
<lb/>habet, sed omnia quae ad ipsum pertinent, quamvis ab illis non ametur,
<lb/>sicut filios eius, fratres et huiusmodi. Similiter et caritas diligere facit principaliter
<lb/>Deum, qui amantes se amat, et in amando praevenit et homines, inquantum
<lb/>illius sunt. Unde quod dicitur, quod amicitia est redamantium, intelligitur
<lb/>quantum ad eos inter quos principaliter est amicitia.
<lb/>Ad nonum dicendum, quod inquantum homines per caritatem deiformes efficiuntur,
<lb/>sic sunt supra homines, et eorum conversatio in caelis est; et sic cum Deo et
<lb/>Angelis eius conveniunt, inquantum ad similia se extendunt, secundum quod
<lb/>Dominus docet: «Estote perfecti, sicut et Pater vester perfectus est».
<lb/>Ad decimum dicendum, quod amicitia dicitur esse non latens, non quod per
<lb/>certitudinem amor amici cognoscatur, sed quia per signa probabilia amor
<lb/>mutuus hinc inde colligitur; et talis manifestatio potest esse de caritate inquantum
<lb/>per aliqua signa potest aliquis probabiliter aestimare se habere caritatem.
<pb n="vol. 6, p. 326"/>
<lb/>Ad undecimum dicendum, quod amicitia vera desiderat videre amicum, et colloquiis
<lb/>mutuis gaudere facit, ad quem principaliter est amicitia; non autem ita
<lb/>quod delectatio quae est ex mutua visione et perfruitione, finis amicitiae ponatur,
<lb/>sicut est in amicitia delectabilis; et hoc intendit removere Hieronymus, scilicet
<lb/>quod non est amicitia caritatis principaliter ad homines, sed est Christi
<lb/>glutino copulata, et quod delectatio principaliter de amicis non est quaerenda.
<lb/>Ad duodecimum dicendum, quod obiectio illa procedit quantum ad illum ad
<lb/>quem attenditur principaliter amicitia, et non de illis qui diliguntur inquantum
<lb/>ad amicum principaliter pertinent, quia sic multorum est.
<lb/>ARTICULUS 2
<lb/><hi rend="bold">Utrum caritas sit virtus</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod caritas non sit virtus. Caritas enim, ut dictum est, est quaedam
<lb/>amicitia hominis ad Deum. Sed amicitia a philosophis non ponitur virtus, sed
<lb/>habet virtutem pro fundamento; quia est propter bonum honestum, quod est virtus.
<lb/>Ergo caritas non est virtus.
<lb/>2. Praeterea, praecepta legis sunt de actibus virtutum. Sed finis praecepti est
<lb/>caritas, 1 Timoth. 1. Ergo caritas est finis virtutum. Sed finis virtutum non est
<lb/>virtus, sed felicitas. Ergo caritas non est virtus.
<lb/>3. Praeterea, virtus est ultimum potentiae, ut dicitur in lib. 1 De Cael. et Mund.
<lb/>Sed delectatio est magis ultimum quam amor: quia ipsa est ex ipsa
<lb/>coniunctione rei amatae, quam amor quaerit. Ergo delectatio magis debet esse
<lb/>virtus quam amor. Cum ergo delectatio non ponatur virtus, neque caritas virtus
<lb/>dici debet.
<lb/>4. Praeterea, ad illud ad quod natura sufficit, non oportet quod elevetur per
<lb/>virtutem. Sed diligere Deum super omnia, quod est actus caritatis, potest homo
<lb/>per naturalia, inquantum naturali ratione potest cognoscere ipsum esse summum
<lb/>bonum. Ergo non oportet superaddi aliquam virtutem caritati.
<lb/>5. Praeterea, ad hoc quod tendamus in finem, sufficit ipsum cognoscere et desiderare.
<lb/>Sed caritas plus facit; quia facit ipsum amare, et amicitiam ad ipsum
<lb/>habere. Ergo non fuit necessarium quod caritas esset virtus theologica, sed
<lb/>subiecisset desiderium.
<lb/>6. Praeterea, virtus est circa difficile, ut dicitur 2 Ethic. Sed amare non est
<lb/>difficile, immo amor omnia difficilia levigat. Ergo caritas non est virtus.
<pb n="vol. 6, p. 328"/>
<lb/>SED CONTRA, praecepta legis sunt de actibus virtutum. Sed caritas est quae
<lb/>implet omnia praecepta legis: quia «plenitudo legis est dilectio»: Rom. 13, 10.
<lb/>Ergo caritas est virtus.
<lb/>Praeterea, esse spirituale est a virtute. Sed non est sine caritate; unde Apostolus
<lb/>dicit 1 Corinth. 13, 2: «Si habuero omnem fidem... caritatem autem non
<lb/>habeam, nihil sum». Ergo caritas est maxima virtutum.
<lb/>Praeterea, nihil expellit peccatum nisi virtus. Hoc autem maxime facit caritas,
<lb/>quae operit universa delicta, ut dicitur Prov. 10; ergo caritas est virtus.
<lb/><hi rend="bold">Solutio</hi>
<lb/>Respondeo dicendum, quod finis humanae vitae est felicitas: unde secundum
<lb/>diversas vitas etiam distinguuntur diversae felicitates. Qui enim sunt extra
<lb/>vitam civilem, ad felicitatem civilem non possunt pervenire, quae attingit summum
<lb/>illius vitae. Similiter ad hoc quod ad felicitatem contemplativam quis perveniat,
<lb/>oportet quod illius vitae particeps fiat; unde felicitas ad quam homo per
<lb/>naturalia sua potest devenire, est secundum vitam humanam; et de hac philosophi
<lb/>locuti sunt; unde 1 Ethic. dicitur: «Beatos autem ut homines». Sed quia
<lb/>nobis promittitur quaedam felicitas in qua erimus Angelis aequales, ut patet
<lb/>Matth. 22, quae non solum vires hominis, sed etiam Angelorum, excedit, qui per
<lb/>gratiam ad hanc perducuntur sicut nos; soli autem Deo est naturalis; ideo
<lb/>oportet ad hoc quod ad felicitatem illam divinam homo perveniat quod divinae
<lb/>vitae particeps fiat.
<lb/>Illud autem quod ad alterum convivere facit, maxime amicitia est; quia, ut dicit
<lb/>Philosophus 9 Ethic., unusquisque cum suo amico conversatur in illis quae
<lb/>maxime diligit, et quae suam vitam reputat, quasi amico convivere volens; unde
<lb/>quidam simul venantur, quidam simul potant, quidam philosophantur, et sic de
<lb/>aliis. Et ideo oportuit haberi quamdam amicitiam ad Deum, qua sibi conviveremus;
<lb/>et haec est caritas, ut dictum est. Haec autem communicatio divinae vitae
<lb/>facultatem naturae excedit, sicut et felicitas ad quam ordinatur; et ideo oportet
<lb/>quod per aliquod bonum superadditum natura in hoc perficiatur; et haec est
<lb/>ratio virtutis. Unde oportet dicere caritatem virtutem theologicam, quae diffunditur
<lb/>in cordibus nostris per Spiritum Sanctum qui datus est nobis: Rom. 5.
<lb/>AD OBIECTA
<lb/>Ad primum ergo dicendum, quod amicitia de qua Philosophus tractat, causatur
<lb/>vel ex inclinatione naturae quantum ad amicitiam delectabilis et utilis; vel ex
<lb/>inclinatione habitus virtuosi praesupposita inclinatione naturae quantum ad
<lb/>amicitiam honesti, inquantum omne quod facit similitudinem cum aliquo, inclinat
<lb/>ad amorem illius; et ideo non ponitur aliqua virtus, sed quiddam consequens
<lb/>ad virtutes. Sed amicitia quam habemus ad Deum, non potest habere aliquod
<pb n="vol. 6, p. 330"/>
<lb/>huiusmodi fundamentum, cum naturae metas excedat; et ideo oportet
<lb/>quod per speciale donum in dictam amicitiam elevemur; et hoc donum dicimus
<lb/>virtutem.
<lb/>Ad secundum dicendum, quod caritas non dicitur esse finis praecepti, quasi ultimus
<lb/>finis virtutum, sed sicut id quo omnes aliae virtutes in finem ultimum ordinantur.
<lb/>Et excludit ibi Apostolus tria a caritate, quae verae amicitiae repugnant:
<lb/>quorum primum est fictio, sicut est in simulantibus amicitiam, cum non sint
<lb/>amici: quod removet per hoc quod dicit: «Fides non ficta»; fidem pro fidelitate
<lb/>accipiens. Secundum est malum fundamentum, sicut eorum qui communicant in
<lb/>peccato, et ex hoc fiunt amici; et ad hoc removendum dicit: «Conscientia bona».
<lb/>Tertium obliquata intentio, sicut cum quis diligit amicum propter lucrum; et hoc
<lb/>excludit per hoc quod dicit: «De corde puro».
<lb/>Ad tertium dicendum, quod actus virtutum cum sint laudabiles, oportet quod
<lb/>habeant principium in nobis. Delectatio autem cum sit ex coniunctione rei convenientis,
<lb/>in quamdam receptionem sonat, et ita in passionem, cuius principium
<lb/>est ab agente; et ideo magis se tenet ex parte praemii: sed dilectio dicit extensionem
<lb/>appetitus in rem amatam, et hoc operationem importat: et ita caritas
<lb/>ponitur virtus: sed fruitio, quae delectationem importat, ponitur dos.
<lb/>Ad quartum dicendum, quod caritas, ut ex praedictis, art. praeced., patet, amicitiam
<lb/>et amorem et desiderium includit. Desiderium autem naturale non potest
<lb/>esse nisi rei quae naturaliter haberi potest; unde desiderium naturale summi
<lb/>boni inest nobis secundum naturam, inquantum summum bonum participabile
<lb/>est a nobis per effectus naturales. Similiter amor ex similitudine causatur; unde
<lb/>naturaliter diligitur summum bonum super omnia, inquantum habemus similitudinem
<lb/>ad ipsum per bona naturalia. Sed quia natura non potest pervenire ad
<lb/>operationes eius, quae sunt vita sua, et beatitudo, scilicet visio divinae essentiae;
<lb/>ideo etiam ad amicitiam non pertingit, quae facit amicos convivere, et in
<lb/>omnibus communicare; et ideo oportet superaddi caritatem, per quam amicitiam
<lb/>ad Deum habeamus, et ipsum amemus, et desideremus assimilari ei per participationem
<lb/>spiritualium donorum, ut participabilem per gloriam ab amicis suis.
<lb/>Ad quintum dicendum, quod non sufficit desiderium, sed oportet esse communicationem
<lb/>in vita, ut dictum est, art. 1.
<lb/>Ad sextum dicendum, quod difficultas quae est in operibus virtutum, non semper
<lb/>est laboris, vel alicuius contristantis; sed proprie ea quorum est virtus
<lb/>dicuntur habere difficultatem, inquantum supra vires elevantur eorum qui virtutem
<lb/>non habent.
<pb n="vol. 6, p. 332"/>
<lb/>ARTICULUS 3
<lb/><hi rend="bold">Utrum subiectum caritatis sit ratio</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod subiectum caritatis sit ratio. Omnis enim virtutis, ut in 1 Ethic.
<lb/>dicitur, subiectum est rationale per participationem, vel rationale per essentiam.
<lb/>Sed caritas est virtus, ut dictum est. Cum ergo subiectum eius non sit
<lb/>rationale per participationem, quia sic esset virtus moralis, videtur quod
<lb/>subiectum eius sit rationale per essentiam.
<lb/>2. Praeterea, ea quae mutuo se expellunt, oportet esse in eodem. Sed caritas et
<lb/>peccatum mortale mutuo se expellunt. Cum ergo omne peccatum mortale, sit
<lb/>vel in ratione superiori vel inferiori, ut in 2 lib., dist. 30, dictum est; videtur
<lb/>quod etiam caritas sit in ratione.
<lb/>3. Praeterea, sicut caritas est principalis in gratuitis virtutibus, ita prudentia in
<lb/>moralibus. Sed prudentiae subiectum est ratio. Ergo et caritatis.
<lb/>4. Praeterea, cum caritas sit virtus theologica, non potest esse in parte sensitiva,
<lb/>cuius obiectum Deus esse non potest. Ergo oportet quod sit in parte intellectiva.
<lb/>Sed non est in libero arbitrio: quia obiectum eius est contingens operabile
<lb/>a nobis; caritas autem est ultimi finis, supra quem non cadit contingentia,
<lb/>neque nostra operatio, neque electio. Similiter non potest esse in voluntate:
<lb/>quia voluntas non habet determinatum actum, sed imperat omnes actus animae;
<lb/>unde si caritas esset in voluntate, eadem ratione quaelibet alia virtus. Ergo
<lb/>restat quod sit in ratione.
<lb/>5. Praeterea, philosophi de virtutibus tractantes nullam virtutem in voluntate
<lb/>posuerunt, ponentes intellectuales in rationali per essentiam, morales vero in
<lb/>rationali per participationem, cuiusmodi est irascibilis et concupiscibilis, ut patet
<lb/>ex 1 Ethic. Cum ergo caritas sit virtus, videtur quod non sit in voluntate.
<lb/>SED CONTRA, obiectum rationis est verum; caritatis autem non, sed magis
<lb/>bonum. Ergo caritas est in voluntate, non in ratione.
<lb/>Praeterea, amor ad appetitum pertinet. Sed ratio pertinet ad cognitionem. Ergo
<lb/>caritas non est in ratione.
<lb/><hi rend="bold">Solutio</hi>
<lb/>Respondeo dicendum, quod ad sciendum in qua potentia est aliqua virtus, oportet
<lb/>considerare cui potentiae actus eius competat. Actus autem principalis caritatis
<lb/>est diligere Deum: qui quidem rationis est quasi dirigentis, sed appetitus
<lb/>quasi exequentis. Unde oportet quod ad appetitum reducatur. Non potest autem
<lb/>hunc actum exequi appetitus sensitivus, quia eius obiectum Deus esse non potest.
<pb n="vol. 6, p. 334"/>
<lb/>Ergo oportet quod ad appetitum intellectivae partis pertineat, non inquantum est
<lb/>electivus eorum quae sunt ad finem, sed inquantum se habet ad ipsum ultimum
<lb/>finem; et hoc est voluntatis; unde proprium subiectum caritatis est voluntas.
<lb/>Quidam autem dicunt, caritatem in concupiscibili esse; quod esse non potest:
<lb/>quia concupiscibilis pars appetitus sensitivae est partis. Et si dicatur concupiscibilis
<lb/>humana, hoc non habet nisi per participationem rationis; nisi forte
<lb/>ipsam voluntatem aequivoce irascibilem et concupiscibilem vocare vellent.
<lb/>AD OBIECTA
<lb/>Ad primum ergo dicendum, quod pars rationalis per essentiam non dicitur solum
<lb/>ipsa ratio, sed etiam appetitus rationi annexus, scilicet voluntas; unde Philosophus
<lb/>dicit in 3 de Anima, quod voluntas in ratione est. Et ideo caritas non est
<lb/>virtus moralis, quia non est circa passiones, quae sunt in appetitu sensitivo, qui est
<lb/>rationalis per participationem: neque est virtus intellectualis; non enim est in
<lb/>ratione per essentiam quantum ad vires apprehensivas; sed est virtus theologica.
<lb/>Ad secundum dicendum, quod peccatum mortale non semper dicitur esse in
<lb/>ratione sicut in subiecto, cum quandoque sit in irascibili, quandoque in concupiscibili;
<lb/>sed est semper in ratione sicut in dirigente, et in voluntate, seu libero
<lb/>arbitrio, sicut imperante et dirigente actum eius: et sic etiam caritas habet
<lb/>rationem quasi dirigentem in suo actu, vel magis intellectum.
<lb/>Ad tertium dicendum, quod prudentia principalis est in virtutibus moralibus,
<lb/>inquantum est directiva omnium; et ideo ad rationem pertinet: sed caritas est
<lb/>principalis per modum imperantis et coniungentis fini et informantis; quod pertinet
<lb/>ad voluntatem.
<lb/>Ad quartum dicendum, quod nec appetitus sensitivus, nec liberum arbitrium,
<lb/>proprie loquendo, est subiectum caritatis; sed voluntas, quae quamvis habeat
<lb/>se quodammodo ut causa ad omnes actus humanos, non tamen eodem modo se
<lb/>habet ad omnes. Quosdam enim actus ipsa elicit, inquantum est quaedam specialis
<lb/>potentia, sicut velle; quosdam vero imperat, ut est universalis motor
<lb/>virium animae. Unde virtutes perficientes ad actus quod voluntas tantum imperat,
<lb/>non sunt in voluntate sicut in subiecto, sed in illis potentiis quae illos actus
<lb/>eliciunt; sed virtutes perficientes ad actus quos voluntas elicit, sunt in voluntate
<lb/>quasi in subiecto: et sic non est eadem ratio de omnibus. Diligere autem est
<lb/>actus a voluntate elicitus, cum importet quietationem voluntatis, et transformationem
<lb/>quamdam in rem amatam; et ideo caritas, quae ad hunc actum perficit,
<lb/>est in voluntate sicut in subiecto.
<lb/>Ad quintum dicendum, quod virtutes, ut supra dictum est, dist. 23, quaest. 1,
<lb/>art. 1, sunt nobis necessariae ad hoc quod potentiae naturales determinentur
<lb/>ad bonum; unde in illis in quibus potentiae naturales sunt ex sui natura ad
<lb/>bonum determinatae, non requiruntur aliae virtutes. Voluntas autem habet
<lb/>bonum, quod est finis, pro obiecto; unde quantum in se est, naturaliter est
<lb/>determinata ad bonum; quod est finis humanae naturae proportionatus: et ideo
<lb/>in voluntate respectu finis ultimi, philosophi nullam virtutem posuerunt. Tamen
<pb n="vol. 6, p. 336"/>
<lb/>oportet ponere aliquam virtutem acquisitam in voluntate secundum quod est
<lb/>eorum quae sunt ad finem, scilicet iustitiam, ut infra dicetur, dist. 33, quaest. 2,
<lb/>art. 4, quaestiunc. 2, quae est circa bona quae in usum vitae veniunt, et tamen
<lb/>inter morales computatur: quia voluntas quamvis secundum suam essentiam sit
<lb/>in rationali per essentiam, tamen quantum ad similitudinem actus convenit cum
<lb/>irascibili et concupiscibili, quae dicuntur rationales per participationem: et
<lb/>ipsa etiam voluntas aliqualiter rationem participat, inquantum a ratione
<lb/>apprehensiva dirigitur.
<lb/>At secundum doctrinam fidei ponitur finis ultimus naturalem inclinationem
<lb/>excedens; et ideo secundum theologos oportet ponere virtutem aliquam in
<lb/>voluntate ad elevandum in praedictum finem: et hanc dicimus caritatem.
<lb/>ARTICULUS 4
<lb/><hi rend="bold">Utrum caritas sit una virtus vel plures</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod caritas non sit una virtus. Habitus enim distinguuntur per
<lb/>actus, et actus per obiecta. Sed caritas habet duo obiecta maxime distantia, scilicet
<lb/>Deum et proximum. Ergo non est una virtus.
<lb/>2. Praeterea, virtutes theologicae a moralibus distinguuntur: quia virtutes
<lb/>morales dirigunt in his quae sunt ad finem, theologicae autem sunt de ipso fine.
<lb/>Sed caritas est et de fine, inquantum per eam diligitur Deus; et de his quae sunt
<lb/>ad finem, inquantum per eam diligitur proximus. Ergo caritas continet duas virtutes,
<lb/>quarum una est moralis et alia theologica.
<lb/>3. Praeterea, virtutes ad actus aliquos ordinantur: quia virtus est optimorum
<lb/>operativa, ut dicitur in 2 Eth., et modum aliquem in suis actibus
<lb/>ponunt: quia virtus est in hoc quod non solum bona, sed bene fiant; et iterum
<lb/>actus virtutum per praecepta legis imperantur. Sed caritas habet duos actus et
<lb/>duos modos et duo praecepta. Ergo non est una virtus.
<lb/>SED CONTRA, motor in quolibet genere est unus tantum. Sed caritas movet omnes
<lb/>alias virtutes ad suum finem per actus proprios. Ergo caritas est una virtus.
<lb/>Praeterea, obiectum caritatis est Deus, cum sit virtus theologica. Sed Deus est
<lb/>summe unus. Ergo caritas est una tantum virtus.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod non sit distincta ab aliis virtutibus. Quidquid enim
<lb/>cadit in distinctione virtutis, non distinguitur a virtutibus. Sed caritas est huiusmodi;
<lb/>unde Hieronymus dicit: «Ut breviter omnem virtutis definitionem
<lb/>complectar, virtus est caritas qua diligitur Deus et proximus»: et Augustinus
<lb/>dicit, quod virtus est ordo amoris. Ergo caritas non
<lb/>distinguitur ab aliis virtutibus.
<pb n="vol. 6, p. 338"/>
<lb/>2. Praeterea, virtutes distinguuntur per actus. Sed actus omnium aliarum virtutum
<lb/>caritati attribuuntur, ut patet 1 Cor. 13. Ergo caritas non est virtus distincta
<lb/>ab aliis virtutibus.
<lb/>3. Praeterea, quaelibet virtus specialis habet speciale obiectum. Sed caritas
<lb/>non habet speciale obiectum, sed omnibus commune, scilicet bonum. Ergo caritas
<lb/>non est specialis virtus.
<lb/>4. Praeterea, praecepta legis sunt de actibus virtutum. Sed praeceptum quod ad
<lb/>caritatem pertinet, non distinguitur ab aliis praeceptis; sed omnia alia praecepta
<lb/>complectitur. Ergo et caritas non distinguitur ab aliis virtutibus.
<lb/>SED CONTRA, omne quod dividitur contra alia, est distinctum ab illis. Sed caritas
<lb/>distinguitur contra alias virtutes theologicas, ut patet 1 Corinth. 13, et per
<lb/>Gregorium, qui dicit, quod caritas signatur per unam de filiabus
<lb/>Iob. Ergo est virtus specialis.
<lb/>Praeterea, Philosophus probat iustitiam esse specialem virtutem per hoc quod
<lb/>habet aliquod vitium speciale sibi tantum oppositum. Sed caritas habet aliquod
<lb/>vitium speciale sibi tantum oppositum, scilicet odium. Ergo caritas est virtus
<lb/>specialis.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod caritas non sit forma aliarum virtutum. Omnis enim
<lb/>forma vel est exemplaris vel intrinseca. Sed caritas non est forma exemplaris
<lb/>virtutum, quia tunc in eamdem speciem traherentur aliae virtutes: nec iterum
<lb/>est forma intrinseca: quia daret esse et speciem aliis virtutibus; et sic omnes
<lb/>virtutes essent eaedem specie, et essent in eodem subiecto ubi est caritas, nec
<lb/>ab ipsa distinguerentur. Ergo caritas nullo modo est forma virtutum.
<lb/>2. Praeterea, caritas differt a gratia. Sed gratia dicitur esse forma omnium virtutum,
<lb/>quia facit actum meritorium. Ergo caritas non est forma.
<lb/>3. Praeterea, sicut se habet potentia ad potentiam, ita habitus ad habitum. Sed ratio
<lb/>imponit modum omnibus aliis viribus. Ergo et habitus existens in ratione omnibus
<lb/>aliis habitibus; et ita fides est magis forma virtutum quam caritas; vel etiam prudentia,
<lb/>quae etiam ponitur a philosophis quasi forma omnium aliarum virtutum.
<lb/>4. Praeterea, forma efficiens et finis non incidunt in idem numero, ut dicitur in
<lb/>2 Phys. Sed caritas est finis praecepti, et ita virtutum: est etiam
<lb/>motor, inquantum imperat actus earum. Ergo ipsa non est forma.
<lb/>5. Praeterea, habitus indicantur per actus. Sed unaquaeque virtus ponit suum
<lb/>modum vel formam in actu suo, secundum quem iustus iuste facit, et fortis fortiter.
<lb/>Ergo virtutes non formantur per caritatem, sed per seipsas formatae sunt.
<pb n="vol. 6, p. 340"/>
<lb/>SED CONTRA, Ambrosius dicit, quod caritas omnes
<lb/>alias virtutes informat et est mater earum.
<lb/>Praeterea, illud quod est principale, etiam in corporalibus, est formale respectu
<lb/>aliorum; sicut ignis est quodammodo forma aeris, aer aquae, et aqua terrae, ut
<lb/>dicitur 4 Physic. Sed caritas est principalis inter alias virtutes. Ergo
<lb/>ipsa est forma aliarum virtutum.
<lb/><hi rend="bold">Quaestiuncula IV</hi>
<lb/>1. Ulterius. VIDETUR quod caritas possit esse informis. Sicut enim fides est in eo
<lb/>qui non operatur bene, ita et dilectio qua Deus diligitur: quia etiam peccatores
<lb/>et infideles Deum diligunt. Sed fides quae est sine operibus, est informis. Ergo
<lb/>similiter caritas.
<lb/>2. Praeterea, nullus scit se habere gratiam. Potest autem aliquis scire se habere
<lb/>dilectionem. Ergo dilectio Dei potest esse sine gratia; et ita potest esse informis.
<lb/>3. Praeterea, ex fide oriuntur timor et amor. Sed timor potest esse informis, ut
<lb/>patet de timore servili. Ergo et amor.
<lb/>SED CONTRA, Spiritus Sanctus non potest esse sine gratia. Sed caritas Dei diffunditur
<lb/>in cordibus nostris per Spiritum Sanctum; Rom. 5. Ergo caritas non
<lb/>potest esse informis.
<lb/>Praeterea, forma non potest esse informis. Sed caritas est forma omnium aliarum
<lb/>virtutum. Ergo ipsa non potest esse informis.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod virtus specificatur ex
<lb/>obiecto suo secundum illam rationem qua principaliter in ipsum tendit; unde
<lb/>cum caritas diligat Deum principaliter, et omnia alia non diligat nisi inquantum
<lb/>sunt Dei, constat quod ex unitate divinae bonitatis, quam caritas primo respicit,
<lb/>unitatem recipit, et est una virtus.
<lb/>AD OBIECTA
<lb/>Ad primum ergo dicendum, quod proximus non est obiectum principale ipsius
<lb/>caritatis, ut dictum est.
<lb/>Ad secundum dicendum, quod virtutes etiam theologicae dirigunt in his quae sunt
<lb/>ad finem, non quidem secundum proprias rationes rerum quae sunt ad finem, sed
<lb/>secundum rationem finis; sicut fides facit etiam quaedam credere de creaturis
<lb/>propter veritatem primam, a qua accipit: similiter et caritas facit diligere homines
<lb/>inquantum sunt participabiles divinae bonitatis, quae est finis ultimus.
<lb/>Ad tertium dicendum, quod materialis diversitas obiectorum sufficit ad diversificandum
<lb/>actum secundum numerum; sed secundum speciem actus non diversificantur
<lb/>nisi ex diversitate formali obiecti. Formalis autem obiecti diversitas est
<lb/>secundum illam rationem quam principaliter attendit vel habitus vel potentia;
<pb n="vol. 6, p. 342"/>
<lb/>et ideo diligere Deum et proximum sunt quidem diversi actus, sed ad eumdem
<lb/>habitum pertinent; sicut etiam videre album et nigrum, et propinquum et
<lb/>distans, sunt diversae visiones secundum numerum, et diversos modos habent,
<lb/>et tamen ad unam visivam potentiam pertinent: et sic etiam de actibus caritatis
<lb/>dantur diversa praecepta secundum diversos modos quos habent.
<lb/><hi rend="bold">Solutio II</hi>
<lb/>Ad secundam quaestionem dicendum, quod, ut dictum est, habitus specificantur
<lb/>ex obiectis suis secundum rationem quam principaliter attendunt. Ratio autem
<lb/>obiecti sumitur secundum proportionem rei circa quam est operatio habitus vel
<lb/>potentiae, ad actum animae, in qua sunt habitus vel potentiae. Quia autem per
<lb/>operationem animae dividuntur quandoque quae secundum rem coniuncta, et
<lb/>summe unum sunt; ideo contingit quod ubi res est eadem, sunt diversae rationes
<lb/>obiecti, sicut eadem res obiectum est liberalitatis, ut est donabilis, et iustitiae,
<lb/>ut habet debiti rationem.
<lb/>Et similiter ubi res est communis, est ratio obiecti particularis et propria: sicut
<lb/>philosophia prima est specialis scientia, quamvis consideret ens secundum
<lb/>quod est omnibus commune: quia specialem rationem entis considerat secundum
<lb/>quod non dependet a materia et a motu: et similiter est in proposito.
<lb/>Obiectum enim caritatis proprium et principale est bonitas divina. In omnibus
<lb/>autem aliis virtutibus est aliquod bonum divinum; sed tamen hoc quod est commune
<lb/>secundum rem, habet specialem rationem: et ideo caritas est specialis
<lb/>virtus ab omnibus aliis distincta.
<lb/>AD OBIECTA
<lb/>Ad primum ergo dicendum, quod sicut est in scientiis, quod una scientia specialis
<lb/>ab aliis distincta, scilicet prima philosophia, omnibus aliis scientiis perfectionem
<lb/>impartitur, inquantum obiectum suum est commune secundum rem obiectis
<lb/>omnium aliarum scientiarum; ita etiam est in virtutibus, ubi illud quod ad aliquam
<lb/>virtutem pertinet, potest poni in definitione virtutis communis; sicut patet
<lb/>de prudentia, quae perficit rationem virtutis in omnibus virtutibus moralibus: et
<lb/>ideo ratio recta, quae ad prudentiam pertinet, ponitur in definitione virtutis, ut
<lb/>patet 2 Ethic.: «Virtus est habitus electivus in mediocritate consistens determinata
<lb/>ratione, prout sapiens determinabit». Nec ex hoc habetur quod prudentia
<lb/>non sit specialis virtus, sed quod est generalis regula omnium virtutum; et ita
<lb/>etiam caritas, quae perficit omnes alias virtutes, ponitur in definitione virtutis;
<lb/>nec ex hoc habetur quod sit generalis virtus, sed generalis perfectio virtutum.
<lb/>Tamen hoc quod dicit Augustinus, quod est virtus ordo amoris, potest dupliciter
<lb/>accipi: vel pro ipso amore caritatis, et tunc praedicta responsio tenet; vel pro
<lb/>amore in communi, et sic amor sumitur pro amore naturali, qui inest cuilibet
<lb/>potentiae respectu sui obiecti, quem virtus determinat: quia est ordinatio affectionum
<lb/>animae. Quidam autem non attendentes differentiam naturalis amoris vel
<pb n="vol. 6, p. 344"/>
<lb/>appetitus, ad amorem et appetitum animalem, intantum erraverunt, quod posuerunt
<lb/>concupiscibilem non esse specialem vim, sed diffusam in omnibus aliis viribus;
<lb/>et similiter caritatem indistinctam ab aliis virtutibus.
<lb/>Ad secundum dicendum, quod actus aliarum virtutum non attribuuntur caritati
<lb/>quasi ipsa eos eliciat, sed quia ipsa eos imperat. Habet autem specialem actum
<lb/>quem elicit, diligere Deum.
<lb/>Ad tertium dicendum, quod non quodlibet bonum est obiectum caritatis, sed
<lb/>bonum divinum; et hoc etiam quamvis sit in omnibus bonis aliqualiter, tamen
<lb/>habet specialem rationem, ut dictum est.
<lb/>Ad quartum dicendum, quod praeceptum ad caritatem pertinens, non comprehendit
<lb/>omnia alia praecepta sicut universale ad illa, sed per quamdam
<lb/>reductionem, quia omnia praecepta ad illud ordinantur, sicut etiam actus
<lb/>omnium aliarum virtutum ad actum caritatis, inquantum omnes imperat. Unde
<lb/>ex hoc non ostenditur quod caritas sit generalis virtus, sed quod est generalis
<lb/>motor omnium virtutum.
<lb/><hi rend="bold">Solutio III</hi>
<lb/>Ad tertiam quaestionem dicendum, quod caritas ad omnes alias virtutes comparatur
<lb/>et ut motor et ut finis et ut forma. Quod autem motor sit omnium aliarum
<lb/>virtutum, ex hoc patet, quia ipsum bonum, quod est obiectum caritatis sub
<lb/>ratione finis, est finis virtutum. In omnibus autem potentiis vel artibus ordinatis
<lb/>ita accidit, quod ars vel potentia quae est circa finem, ordinat aliarum actus ad
<lb/>finem proprium; sicut militaris, quae est propter victoriam, ad quam omne officium
<lb/>bellicum ordinatur, ordinat equestrem et navalem et omnia huiusmodi in
<lb/>suum finem; et ideo dicitur caritas mater aliarum virtutum, inquantum earum
<lb/>actus producit ex conceptione finis, inquantum ipse finis habet se per modum
<lb/>seminis, cum sit principium in operabilibus, ut dicit Philosophus:
<lb/>et secundum hoc dicitur imperare actus inferiorum virtutum, secundum quod
<lb/>facit eas operari propter finem suum; et secundum hoc movet alias artes inferiores
<lb/>ad finem suum; unde caritas etiam omnes alias virtutes ad suum finem
<lb/>movet, et secundum hoc dicitur actus earum imperare. Hoc enim interest inter
<lb/>elicere actum et imperare, quod habitus vel potentia elicit illum actum quem
<lb/>producit circa obiectum nullo mediante: sed imperat actum qui producitur
<lb/>mediante potentia vel habitu inferiori circa obiectum illius potentiae.
<lb/>Sic ergo caritas est motor aliarum virtutum: similiter etiam finis: quia hoc commune
<lb/>est in omnibus virtutibus, quod actus ipsarum sunt proximi fines earum
<lb/>cum actus sit perfectio prima; et minus completum ordinatur ad magis completum
<lb/>sicut ad finem. Finis autem inferioris potentiae vel habitus ordinatur ad
<lb/>finem superioris, sicut finis militaris ad finem civilis; unde actus omnium aliarum
<lb/>virtutum ordinantur ad actum caritatis sicut ad finem; et propter hoc dicitur
<pb n="vol. 6, p. 346"/>
<lb/>caritas praecepti finis. Similiter etiam patet quod est forma perficiens
<lb/>unamquamque virtutem in ratione virtutis. Inferior enim potentia non habet
<lb/>perfectionem virtutis nisi secundum quod participat perfectionem potentiae
<lb/>superioris; sicut habitus qui est in irascibili, non habet rationem virtutis, ut
<lb/>dicitur in 4 Ethic., nisi inquantum intellectum et discretionem recipit a
<lb/>ratione, quam perficit prudentia; et secundum hoc prudentia ponit modum et
<lb/>formam in omnibus aliis virtutibus moralibus.
<lb/>Omnes autem aliae virtutes quae sunt meritoriae vitae aeternae, secundum
<lb/>quod nunc loquimur de virtutibus, sunt in potentiis voluntati subiectis: quia
<lb/>nullus actus alicuius potentiae potest esse meritorius nisi inquantum habet aliquid
<lb/>de voluntario: quod contingit ex hoc quod voluntas imperat et movet actus
<lb/>aliarum potentiarum. Unde non potest esse quod aliquis habitus existens in aliqua
<lb/>potentia animae habeat rationem virtutis loquendo de virtutibus meritoriis,
<lb/>de quibus hic loquimur, nisi secundum hoc quod in illa potentia participatur
<lb/>aliquid de perfectione voluntatis quam caritas perficit; et ideo caritas est forma
<lb/>virtutum aliarum omnium, sicut prudentia Moralium. Et hic est unus modus quo
<lb/>caritas est forma aliarum virtutum. Alii autem duo modi possunt accipi ex hoc
<lb/>quod ipsa est motor et finis, inquantum movens ponit motum suum in instrumento,
<lb/>et ea quae sunt ad finem, diriguntur ex ratione finis; et ita modus caritatis
<lb/>participatur in aliis virtutibus, inquantum moventur a caritate, et inquantum
<lb/>ordinantur in ipsam sicut in finem.
<lb/>AD OBIECTA
<lb/>Ad primum ergo dicendum, quod caritas est forma exemplaris virtutum; sed
<lb/>forma exemplaris est duplex. Una ad cuius repraesentationem aliquid fit: et ad
<lb/>hanc non exigitur nisi similitudo tantum: sicut dicimus res veras esse formas
<lb/>exemplares picturarum. Alio modo dicitur forma exemplaris ad cuius similitudinem
<lb/>aliquid fit, et per cuius participationem esse habet; sicut divina bonitas
<lb/>est forma exemplaris omnis bonitatis, et divina sapientia omnis sapientiae; et
<lb/>talis forma exemplaris non oportet quod sit unius speciei cum causatis: quia
<lb/>participantia non semper participant per modum participati; et hoc modo prudentia
<lb/>est forma aliarum virtutum Moralium, inquantum sigillatio quedam prudentiae
<lb/>in inferioribus viribus dat habitibus qui ibi sunt, rationem virtutis. Et
<lb/>similiter est de caritate respectu omnium aliarum virtutum.
<lb/>Ad secundum dicendum, quod inferiores vires non perficiuntur perfectione virtutis,
<lb/>nisi per participationem perfectionis a superioribus. Cum autem superiora
<lb/>sint formalia respectu inferiorum, quasi perfectiora; quod participatur a
<lb/>superioribus in inferioribus, formale est. Unde ad perfectionem virtutis in aliqua
<lb/>potentia tot formae exiguntur, quot superiora sunt respectu illius potentiae;
<lb/>sicut ratio superior est quam concupiscibilis, quasi ordinans ipsam; et ideo
<lb/>prudentia, quae est perfectio rationis, est forma temperantiae, quae est virtus
<pb n="vol. 6, p. 348"/>
<lb/>concupiscibilis. Similiter voluntas est superior ratione, secundum quod actus
<lb/>rationis consideratur ut voluntarius et meritorius; et ideo caritas est forma prudentiae
<lb/>et temperantiae. Similiter essentia animae superior est voluntate,
<lb/>inquantum ab essentia et voluntas et omnes vires animae fluunt. Et ideo gratia,
<lb/>quae est perfectio essentiae animae, constituens ipsam in esse spirituali, est
<lb/>forma et caritatis et prudentiae et temperantiae; nec caritas esset virtus si esset
<lb/>sine gratia, sicut nec prudentia si esset sine caritate, loquendo de virtutibus
<lb/>infusis ordinatis ad merendum: neque temperantia sine caritate et prudentia.
<lb/>Quidam autem dicunt, quod caritas et gratia sunt idem per essentiam. Sed de
<lb/>hoc dictum est in 2 lib., dist. 26, art. 4, corp.
<lb/>Ad tertium dicendum, quod ratio imponit modum omnibus viribus quae sunt sub
<lb/>ipsa, et similiter voluntas omnibus viribus inferioribus ea. Sed ideo non posuerunt
<lb/>philosophi virtutem nisi a prudentia formari, quia in voluntate, prout est finis ultimi,
<lb/>et in essentia animae non posuerunt aliquam perfectionem superadditam naturae;
<lb/>naturalis autem perfectio constat quod in omnibus virtutibus participatur.
<lb/>Ad quartum dicendum, quod forma exemplaris incidit in idem numero cum
<lb/>agente et fine; sicut patet in Deo; non autem forma intrinseca.
<lb/>Ad quintum dicendum, quod inferiora participant perfectiones superiorum
<lb/>secundum modum suum: et ideo participationes determinantur in participantibus
<lb/>ex capacitate et natura participantium. Et ideo unaquaeque virtus quae est
<lb/>in inferiori potentia, habet quidem formam, qua est virtus, ex participatione
<lb/>perfectionis superioris potentiae; sed forma qua est haec virtus, habet ex natura
<lb/>propriae potentiae per determinationem ad proprium obiectum; et hanc formam
<lb/>et modum ponit unaquaeque virtus circa suum actum; et iterum illam formam
<lb/>vel modum quem habet ex superiori; sic temperantia in actu suo ponit
<lb/>modum proprium et prudentiae et caritatis et gratiae.
<lb/><hi rend="bold">Solutio IV</hi>
<lb/>Ad quartum quaestionem dicendum, quod caritas nunquam potest esse informis:
<lb/>et in hoc omnes concordant. Hoc autem contingit secundum quosdam, ex hoc
<lb/>quod caritas nihil est aliud quam Spiritus Sanctus. Sed hoc in 1 lib., dist. 17,
<lb/>qu. 1, art. 1 et 2, destructum est. Secundum alios vero caritas est idem quod gratia;
<lb/>quod in lib. 2, dist. 26, art. 4, reprobatum est. Et ideo oportet alias rationes
<lb/>assignare. Potest autem huiusmodi ratio ex iam dictis haberi duplex. Prima ratio
<lb/>accipitur ex effectu caritatis: quia cum caritas sit amicitia quaedam, quae requirit
<lb/>convictum inter amatos, non potest esse caritas, nisi sit participatio divinae
<lb/>vitae, quae est per gratiam; ideo caritas sine gratia esse non potest. Secunda
<lb/>ratio potest assignari ex hoc quod ipsa motor est omnium virtutum et forma; unde
<lb/>omne peccatum caritatem tollit, inquantum opponitur actui alicuius virtutis.
<lb/>Et quia gratia non potest tolli nisi per peccatum, ideo caritas tollitur ablata gratia.
<pb n="vol. 6, p. 350"/>
<lb/>AD OBIECTA
<lb/>Ad primum ergo dicendum, quod fidei non opponitur omne peccatum, sed omnis
<lb/>infidelitas; et ideo sicut per hoc quod homo errat in uno articulo, tollitur habitus
<lb/>fidei, ut supra dictum est, dist. 23, quaest. 3, art. 3, quaestiunc. 1, ita per hoc
<lb/>quod fit quodcumque peccatum, quod caritati opponitur, tollitur totaliter habitus
<lb/>caritatis; unde in caritate nihil manet informe, sicut in aliis virtutibus.
<lb/>Ad secundum dicendum, quod de dilectione quam aliquis scit se habere, nescit
<lb/>utrum sit dilectio caritatis; unde sicut homo nescit habere gratiam, ita nescit se
<lb/>habere caritatem.
<lb/>Ad tertium dicendum, quod timor non requirit participationem divinae vitae,
<lb/>sicut amor caritatis; et ideo non est simile de timore et amore.
<pb n="vol. 6, p. 352"/>
<lb/><hi rend="bold">QUAESTIO 3</hi>
<lb/>Deinde quaeritur de actu caritatis, secundum quem diligitur Deus; quia de
<lb/>dilectione proximi infra erit locus quaerendi.
<lb/>Quaeruntur autem quatuor: 1. Utrum Deus immediate per suam essentiam possit
<lb/>amari; 2. Utrum possit totaliter amari; 3. Utrum dilectio qua Deum diligimus,
<lb/>habeat modum; 4. Utrum ille modus qui in praecepto de caritate implicatur,
<lb/>scilicet: ex toto corde etc. Possit in via servari.
<lb/>ARTICULUS 1
<lb/><hi rend="bold">Utrum Deus per essentiam suam in statu viae</hi>
<lb/><hi rend="bold">possit a nobis amari</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod Deus non possit a nobis in statu viae immediate amari.
<lb/>Intellectus enim velocior est quam affectus: unde dicit Augustinus, quod praecedit
<lb/>intellectus; sequitur tardus aut nullus affectus. Sed intellectus noster in
<lb/>statu viae non potest Deum immediate videre. Ergo nec affectus amare.
<lb/>2. Praeterea, amor non potest esse incogniti et non visi; unde Philosophus in
<lb/>9 Ethic., dicit, quod nullus amare incipit specie non praedelectatus. Sed in
<lb/>statu viae non videmus essentiam divinam. Ergo nec ipsum immediate per
<lb/>essentiam amare possumus.
<lb/>3. Praeterea, cognitio patriae excedit cognitionem viae, inquantum homo in
<lb/>patria videt Deum per essentiam immediate. Si ergo in via homo Deum immediate
<lb/>amaret, caritas patriae non excederet caritatem viae.
<lb/>4. Praeterea, ex hoc contingit quod Deum in statu viae immediate videre non
<lb/>possumus, quia ex visibilibus in invisibilium cognitionem devenimus. Sed similiter
<lb/>devenimus ex amore visibilium in amorem invisibilium; unde Gregorius
<lb/>dicit in quadam homil.: «Regnum caelorum rebus terrenis
<lb/>simile dicitur, ut per hoc quod animus novit diligere, discat et incognita
<lb/>amare»; et in praefatione dicitur: «Ut dum visibiliter
<lb/>Deum cognoscimus, per hunc in invisibilium amorem rapiamur». Ergo similiter
<lb/>in statu viae non diligimus Deum immediate.
<lb/>5. Praeterea, voluntas, quae est prima radix peccati, magis debuit corrumpi per
<lb/>peccatum quam aliqua alia potentiarum animae. Sed intellectus non potest
<lb/>actum suum, qui est videre, exercere circa Deum immediate. Ergo neque voluntas
<lb/>actum delectationis.
<pb n="vol. 6, p. 354"/>
<lb/>SED CONTRA, Augustinus in lib. Confess.: «Vae illis qui diligunt nutus tuos
<lb/>pro te». Nutus autem divini dicuntur participatio bonitatis divinae in creaturis.
<lb/>Ergo Deus amatur a sanctis in statu viae immediate, non solum secundum quod
<lb/>eius bonitas in creaturis participatur.
<lb/>Praeterea cognitio viae, propter hoc quod Deum mediantibus creaturis cognoscit,
<lb/>evacuatur, et est aenigmatica. Sed caritas nunquam excidit, 1 Corinth. 13. Ergo
<lb/>non diligit Deum mediante creatura.
<lb/>Praeterea, illud quod est medium cognoscendi, est ratio cognitionis; et similiter
<lb/>debet esse de dilectione. Sed ratio diligendi Deum non sunt creaturae, immo
<lb/>potius e converso, maxime loquendo de dilectione caritatis. Ergo Deus immediate
<lb/>per essentiam amatur.
<lb/><hi rend="bold">Solutio</hi>
<lb/>Respondeo dicendum, quod in potentiis ordinatis ita est quod ubi terminatur
<lb/>operatio prioris potentiae, ibi incipit operatio sequentis; sicut patet quod sensus
<lb/>terminatur ad imaginationem, quae est motus factus a sensu secundum
<lb/>actum; et intellectus in termino imaginationis incipit, quia phantasmata accipit
<lb/>pro obiecto, ut dicitur in 2 lib. de Anima; et ideo illarum
<lb/>rerum quae non habent phantasmata, cognitionem non potest accipere, nisi ex
<lb/>rebus quarum sibi repraesentantur phantasmata. Unde in statu viae, in qua
<lb/>accipit a phantasmatibus, non potest Deum immediate videre; sed oportet ut ex
<lb/>visibilibus, quorum phantasmata capit, in eius cognitionem deveniat.
<lb/>Quamvis autem ipsam essentiam non videat immediate, tamen cognitio intellectus
<lb/>ad ipsum Deum terminatur, quia ipsum esse ex effectibus apprehendit; unde
<lb/>cum ad intellectum affectus sequatur, ubi terminatur operatio intellectus, ibi
<lb/>incipit operatio affectus, sive voluntatis. Dictum est autem, quod operatio intellectus,
<lb/>scilicet eius cognitio, ad ipsum Deum terminatur, quem esse ex effectibus
<lb/>apprehendit; unde operatio voluntatis circa ipsum Deum potest esse immediate
<lb/>nullo medio interveniente quod ad voluntatem pertineat; multis tamen mediis
<lb/>praecedentibus ex parte intellectus, quibus in Deum cognoscendum pervenit.
<lb/>AD OBIECTA
<lb/>Ad primum ergo dicendum, quod intellectus est velocior quantum ad hoc quod praevenit
<lb/>affectum: sed affectus in amando magis pertingit ad intima, ut supra dictum est.
<lb/>Ad secundum dicendum, quod amor oportet quod sit cogniti et visi aliqualiter, sed
<lb/>non cogniti et visi in se; unde illud quod cognoscitur in alio, potest in seipso amari.
<lb/>Ad tertium dicendum, quod quanto bonum plenius cognoscitur, tanto magis est
<lb/>amabile; et praecipue illud bonum quod est finis, et in quo non invenitur aliquod
<lb/>quo offendatur affectus; et ideo, quia Deus plenius cognoscetur in patria,
<lb/>quam nunc, etiam plenius amabitur. Sed ista diversitas ex parte cognitionis erit
<pb n="vol. 6, p. 356"/>
<lb/>per id quod est proprium cognitioni, scilicet cognoscere per se, non alio; et
<lb/>ideo non erit unius rationis cognitio. In affectu autem erit per diversitatem, non
<lb/>eius quod per se ad ipsam pertineat, sed per diversitatem cognitionis; et
<lb/>tamen erit eadem ratio amoris, sed differt amor per magis et minus.
<lb/>Ad quartum dicendum, quod hoc quod amor ex visibilibus ad invisibilia tendat,
<lb/>non est ex parte sui, sed ex parte cognitionis praecedentis; unde in utraque
<lb/>auctoritate inducta fit mentio de cognitione.
<lb/>Ad quintum dicendum, quod per peccatum non est ablata potentiarum animae
<lb/>natura, nec illud quod eas secundum naturam suam consequitur.
<lb/>ARTICULUS 2
<lb/><hi rend="bold">Utrum Deus possit totaliter diligi</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod Deus non possit totaliter diligi. Dilectio enim cognitionem
<lb/>praesupponit. Sed Deus non totaliter cognoscitur etiam in patria a sanctis.
<lb/>Ergo nec ab aliqua creatura potest totaliter diligi.
<lb/>2. Praeterea, sicut divina lux est infinita, ita et divina bonitas. Sed lux divina
<lb/>ratione suae infinitatis comprehendi non potest intellectu, ut totaliter videatur.
<lb/>Ergo nec divina bonitas potest comprehendi affectu, ut totaliter diligatur.
<lb/>3. Praeterea, Deus seipsum non diligit plusquam totaliter. Si ergo aliqua creatura
<lb/>totaliter Deum diligere posset, dilectio alicuius creaturae adaequaretur
<lb/>dilectioni divinae; quod falsum est.
<lb/>SED CONTRA, Deut. 6, 5: «Diliges Dominum Deum tuum ex toto corde tuo»; ubi
<lb/>Glossa: «Hoc servabitur ad minus in patria». Ergo Deus potest ab homine totaliter
<lb/>diligi.
<lb/><hi rend="bold">Solutio</hi>
<lb/>Respondeo dicendum, quod ad dilectionem tria concurrunt, scilicet diligens,
<lb/>dilectio, et dilectum; et cuilibet horum respondet suus modus. Habet enim res
<lb/>dilecta modum quo est diligibilis; et diligens modum quo est dilectivus, idest
<lb/>natus diligere. Sed dilectionis modus attenditur in comparatione diligentis ad
<lb/>dilectum, quia dilectio media est inter utrumque: et similiter etiam est de visione.
<lb/>Si ergo «totaliter» dicat modum rei dilectae et visae, sic sancti qui sunt in
<lb/>patria, Deum totaliter diligunt, et totaliter vident: quia sicut nihil est de sua
<pb n="vol. 6, p. 358"/>
<lb/>essentia quod non videant et diligant (propter quod dicuntur totum videre et
<lb/>diligere), ita etiam nihil de modo quo Deus est, remanet ab eis non visum aut
<lb/>non dilectum; unde totaliter vident et diligunt: quia vident et diligunt totum
<lb/>quod Deus est.
<lb/>Similiter etiam si «totaliter» dicat modum diligentis; quia secundum totum
<lb/>modum suum, scilicet secundum totum suum posse diligent et videbunt, nihil
<lb/>suae potentiae subtrahentes divinae visioni et dilectioni; et sic Deus intelligitur
<lb/>diligi ex toto corde.
<lb/>Si autem «totaliter» dicat modum dilectionis, sic neque totaliter diligent, neque
<lb/>totaliter videbunt: quia modus dilectionis et visionis, ut dictum est, attenditur in
<lb/>comparatione diligibilis et visibilis ad diligentem et videntem. Modus autem
<lb/>quo Deus diligibilis est et visibilis, excedit modum quo homo diligere et videre
<lb/>potest: quia lux et bonitas eius est infinita: et ideo non totaliter videtur et diligitur
<lb/>ab aliis, quia non diligitur ita intense et ferventer, nec videtur ita clare, sicut
<lb/>est diligibilis et visibilis, nisi a seipso; et ita ipse solus se comprehendit amando
<lb/>et videndo.
<lb/>ARTICULUS 3
<lb/><hi rend="bold">Utrum dilectio qua Deum diligimus, habeat modum</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod dilectio qua Deum diligimus, modum habeat. Omne enim finitum
<lb/>mensuram habet. Sed motus ex mensura causatur, ut dictum est, in 1 lib.,
<lb/>dist. 3. Cum ergo dilectio qua Deum diligimus, finita sit, oportet quod modum
<lb/>habeat.
<lb/>2. Praeterea, sicut dicit Bernardus, caritas in sapientiam proficit. Sed
<lb/>sapientia habet modum: Rom. 12: «Non plus sapere quam oportet». Ergo dilectio
<lb/>habet modum.
<lb/>3. Praeterea, omnis actus virtutis moderatus est: quia quod immoderatum est,
<lb/>vituperabile est et vitiosum. Sed dilectio qua Deum diligimus, actus est praecipuae
<lb/>virtutis. Ergo habet modum.
<lb/>4. Praeterea, omnes actus aliarum virtutum ex caritate fiunt. Si ergo caritas in
<lb/>suo actu non habet modum, nec aliae virtutes modum habent.
<lb/>SED CONTRA, Bernardus in lib. De diligendo Deum: «Causa diligendi
<lb/>Deum, Deus est: modus, sine modo diligere».
<lb/>Praeterea, dilectio mensuranda est ad diligibile. Sed divina bonitas est immensa.
<lb/>Ergo dilectio ipsius non habet modum.
<pb n="vol. 6, p. 360"/>
<lb/><hi rend="bold">Solutio</hi>
<lb/>Respondeo dicendum, quod modus mensurationem quamdam importat. Actus
<lb/>autem ab eo mensuratur quod est ratio agendi; sicut misericordia accipit mensuram
<lb/>in subventione misero facienda ex quantitate miseriae quae misericordiam
<lb/>movet. Causa autem diligendi Deum est divina bonitas, quae est infinita.
<lb/>Actus autem creaturae est finitus, cum ex finita potentia procedat; et ideo non
<lb/>potest esse commensuratus rationi dilectionis; et propter hoc in dilectione Dei
<lb/>non ponitur aliquis modus, ultra quem non oporteat progredi; sed quantumcumque
<lb/>diligat, semper ad ulteriora se extendit: et propter hoc dicitur, quod
<lb/>non habet modum, scilicet praefixum, ultra quem non oportet progredi.
<lb/>AD OBIECTA
<lb/>Ad primum ergo dicendum, quod quia dilectio qua Deum diligimus, est finita,
<lb/>ideo habet quemdam modum ad quem pertingit; non autem habet modum in
<lb/>quo sistat vel sistere debeat, sicut est in aliis virtutibus.
<lb/>Ad secundum dicendum, quod sicut supra dictum est, qu. 1, art. 1, res per cognitionem
<lb/>quodammodo trahitur ad cognoscentem; et ideo ea quae ad cognitionem
<lb/>pertinent, ex potentia cognoscentis sunt mensurata, quamvis veritas cognitionis
<lb/>ad rem mensuretur. Sed per amorem amans trahitur ad ipsum amatum; et ideo
<lb/>amor mensurandus est ad ipsam rem amatam magis quam ad amantem.
<lb/>Ad tertium dicendum, quod quantumcumque Deus diligatur, actus non erit
<lb/>immoderatus, quia non excedit proportionem sui obiecti.
<lb/>Ad quartum dicendum, quod hoc quod dicitur quod caritas non habet modum,
<lb/>intelligitur quantum ad actum quem caritas elicit, non quantum ad actus quos
<lb/>imperat: quia illi modos accipere debent ex ratione proprii obiecti circa quod fiunt.
<lb/>ARTICULUS 4
<lb/><hi rend="bold">Utrum modus diligendi qui est in praecepto,</hi>
<lb/><hi rend="bold">possit in via servari</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod modus ille qui in praecepto implicatur possit in via servari:
<lb/>quia Hieronymus dicit: «Qui dicit Deum
<lb/>homini aliquid impossibile praecepisse, anathema sit». Sed hoc Deus praecepit
<lb/>omnibus existentibus in statu viae. Ergo haereticum est dicere, quod non possit
<lb/>in via observari.
<pb n="vol. 6, p. 362"/>
<lb/>2. Praeterea, caritas est magis necessaria virtus quam aliae. Sed praecepta
<lb/>data de actibus aliarum virtutum, in via possunt impleri. Ergo et praeceptum
<lb/>datum de actu caritatis.
<lb/>3. Praeterea, omne praeceptum legis ligat, quia lex a ligando dicitur. Sed nullus
<lb/>potest dimittere illud ad quod obligatus est, quin peccet. Si ergo lex aliquid
<lb/>praecipiat quod observari non possit, non solum occasionaliter, ut dicit
<lb/>Apostolus, sed etiam directe occideret; et sic erit mala; quod est inconveniens.
<lb/>SED CONTRA, non possumus in hac vita sine peccato manere, sicut patet 1 Ioan., 1.
<lb/>Sed cum quis peccat, non diligit Deum ex toto corde. Ergo illud praeceptum
<lb/>non potest totaliter impleri in via.
<lb/>Praeterea, non potest homo simul cor ad multa habere. Sed oportet, dum in hac
<lb/>vita sumus, quod cor rebus temporalibus aliquando apponamus. Ergo non potest
<lb/>homo in hac vita Deum ex toto corde diligere.
<lb/><hi rend="bold">Solutio</hi>
<lb/>Respondeo dicendum, quod «totum» et «perfectum» idem est, ut dicit Philosophus.
<lb/>Ratio autem perfecti in hoc consistit ut nihil ei desit. Sed hoc contingit
<lb/>dupliciter: aut ita quod nihil desit eorum quae natum est habere; aut ita quod
<lb/>nihil desit eorum quae debet habere; sicut aliquis habet perfectam quantitatem,
<lb/>quando habet tantam quantitatem quantam requirit humana natura, etsi non
<lb/>habeat quantitatem gigantis quam possibile est esse in humana natura. Prima
<lb/>ergo perfectio humanae naturae est in statu gloriae, quando homo habebit
<lb/>totum hoc quod possibile est esse in humana natura; sed secunda perfectio est
<lb/>naturae conditae, quando scilicet homo habuit totum hoc quod debebat habere
<lb/>secundum tempus illud.
<lb/>Et secundum hoc etiam duplex totalitas in dilectione Dei attenditur. Una, qua
<lb/>nihil deerit de his quae homo potest expendere in amorem Dei, quin in dilectione
<lb/>ponat: et haec quidem perfectio, seu totalitas, non praecipitur, ut facienda,
<lb/>sed magis ostenditur, ut sciatur quo perveniendum est, ut dicit Augustinus;
<lb/>et per hanc perfectionem seu totalitatem
<lb/>excluditur omne quod etiam ad tempus actum dilectionis interrumpere posset.
<lb/>Alia secundum quam nihil homo subtrahit de his quae debet ponere secundum
<lb/>tempus illud in amore Dei; et haec perfectio seu totalitas ponitur in praecepto
<lb/>etiam ut nunc implenda, ut scilicet nihil omittat eorum quae ponere debet in
<lb/>amore Dei; et haec totalitas excludit omne illud quod est contrarium et repugnans
<lb/>dilectioni divinae, non autem illud quod ad tempus actum dilectionis
<lb/>intercipit: quia semper agere secundum actum virtutis, non est nisi eorum qui
<lb/>sunt in statu beatitudinis: quia perfectio felicis est in operatione; perfectio
<lb/>autem virtutis est in habitu.
<pb n="vol. 6, p. 364"/>
<lb/>AD OBIECTA
<lb/>Ad primum ergo dicendum, quod illud quod praecipit lex ut faciendum, impleri
<lb/>potest, et impletur ab omnibus in statu salutis.
<lb/>Ad secundum dicendum, quod actus aliarum virtutum non sunt finis praecepti,
<lb/>quemadmodum actus caritatis; et ideo actus caritatis habet aliquem modum, qui
<lb/>competit uno modo fini, et alio modo viae; non autem ita est in aliis virtutibus.
<lb/>Ad tertium dicendum, quod secundum hoc quod ponitur ut legis praeceptum,
<lb/>secundum hoc ligat ad id quod implendum est in via; quantum vero ad id quod
<lb/>de ipso impletur in patria, magis ponitur ut documentum fidei, quam ut praeceptum
<lb/>legis.
<lb/>Ad alia etiam patet solutio per ea quae dicta sunt.
<lb/><hi rend="bold">EXPOSITIO TEXTUS</hi>
<lb/>«Non ergo iam se diligit». Contra. Omne peccatum, secundum Augustinum,
<lb/>est ex amore sui. Ergo videtur etiam quod immoderate se
<lb/>diligat. Dicendum, quod diligit in se naturam exteriorem, quam se aestimat
<lb/>esse; non autem naturam intellectivam, secundum quam vere est id quod est;
<lb/>et ita diligit id quod se esse existimat, non autem id quod vere est: quia unaquaeque
<lb/>res proprie est id quod est potissimum in ipsa; sicut civitas est rex,
<lb/>ut dicit Philosophus.
<lb/>«Sic condita est mens humana ut nunquam sui non meminerit, nunquam se non
<lb/>intelligat, nunquam se non diligat». De his quae in hac notula dicuntur, dictum
<lb/>est in 1 lib., dist. 3.
<lb/>«Ex toto corde, idest ex toto intellectu; ex tota anima, idest voluntate; ex tota
<lb/>mente, idest memoria». Sciendum quod ad caritatem exigitur aliquid tripliciter:
<lb/>uno modo sicut subiectum caritatis quod est ipsa voluntas; alio modo sicut
<lb/>praecedens ad caritatem, sicut memoria et intelligentia; tertio sicut consequens
<lb/>ad caritatem, quemadmodum irascibilis et concupiscibilis, et etiam membra
<lb/>corporalia quae imperium caritatis exequuntur. Quia ergo actum caritatis
<lb/>oportet esse perfectum, sicut cuiuslibet virtutis; ideo praeceptum de actu caritatis,
<lb/>includit perfectionem omnium praedictorum secundum diversas expositiones:
<lb/>ut scilicet neque in voluntate neque in omnibus praecedentibus aut sequentibus
<lb/>aliquid sit quod caritati obsistat quantum ad perfectionem viae, vel quod
<lb/>actum caritatis interrumpere possit quantum ad perfectionem patriae.
<lb/>Et ideo secundum unam expositionem dicitur: «Ex tota mente», idest ex tota
<lb/>memoria, ut absit oblivio: «ex toto corde», idest intellectu, ut desit error: «ex
<lb/>tota anima», idest voluntate, ut tollatur omnis contraria affectio.
<pb n="vol. 6, p. 366"/>
<lb/>Alio modo exponitur: «ex toto corde», quantum ad concupiscibilem: «ex tota
<lb/>anima», quantum ad irascibilem, ut nulla passione sensitivi appetitus dilectio
<lb/>Dei impediatur: «Ex tota mente», quantum ad rationalem, quae includit voluntatem
<lb/>et intellectum.
<lb/>Item Gregorius Nyssenus exponit: «Ex toto corde», quantum
<lb/>ad animam vegetabilem: «ex tota anima», quantum ad sensibilem: «ex tota
<lb/>mente», quantum ad rationalem. Sed Deuter. 6, ponitur: «ex tota fortitudine»,
<lb/>quod referendum est ad membra exteriora, quae imperium caritatis exequuntur;
<lb/>vel etiam ad irascibilem, ut quidam dicunt: vel ponitur circumstantia dilectionis,
<lb/>ut scilicet sit firma.
<pb n="vol. 6, p. 372"/>
<lb/><hi rend="bold">IN TERTIUM SENTENTIARUM, DISTINCTIO 28</hi>
<lb/><hi rend="bold">DIVISIO TEXTUS</hi>
<lb/>Hic determinat de caritate per comparationem ad ipsum diligibile; et dividitur
<lb/>in duas partes: in prima inquirit quid sit per caritatem diligendum; in secunda
<lb/>quo ordine, distinct. 29, ibi: «Post praedicta de ordine caritatis agendum est».
<lb/>Prima in tres: in prima ostendit ad quos se extendit praeceptum caritatis quantum
<lb/>ad homines; in secunda quantum ad Angelos, ibi: «Oritur autem hic quaestio»;
<lb/>in tertia elicit ex dictis quamdam distinctionem, ibi: «Hic notandum est».
<lb/>Circa primum duo facit: primo determinat veritatem; secundo removet dubitationem,
<lb/>ibi: «Hic videtur Augustinus tradere, quod ex praecepto non teneamur
<lb/>diligere nosmetipsos».
<pb n="vol. 6, p. 374"/>
<lb/><hi rend="bold">QUAESTIO 1</hi>
<lb/>Hic quaeruntur septem: 1. Utrum virtutes sint ex caritate diligendae; 2. Utrum
<lb/>inanimata; 3. Utrum Angeli; 4. Utrum daemones; 5. Utrum mali homines;
<lb/>6. Utrum homo ex caritate seipsum diligere possit; 7. Utrum proprium corpus.
<lb/>ARTICULUS 1
<lb/><hi rend="bold">Utrum virtutes sint diligendae ex caritate</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod virtutes ex caritate sint diligendae. Augustinus enim dicit:
<lb/>«Qui diligit fratrem, dilectionem qua diligit magis diligit».
<lb/>Sed dilectio qua proximus diligitur, est virtus caritatis. Ergo virtutes ex caritate
<lb/>sunt diligendae, cum proximus diligatur ex caritate.
<lb/>2. Praeterea, propter quod unumquodque, illud magis. Sed amicitia vera diligit
<lb/>amicum propter honestum. Ergo diligit honestum etiam magis quam amicum.
<lb/>Ergo et caritas, quae est amicitia quaedam, ut dictum est, dist. 27, quaest. 2,
<lb/>art. 1, corp., magis est dilectiva virtutum quam etiam proximorum.
<lb/>3. Praeterea, actus primi et actus reflexi super eos ad eamdem potentiam pertinent,
<lb/>quia sunt eiusdem rationis; sicut intelligere aliquod intelligibile, et intelligere
<lb/>se intelligere. Sed ad actus eiusdem rationis pertinet eadem virtus. Ergo
<lb/>cum per caritatem diligatur proximus, per caritatem diligetur dilectio qua diligitur
<lb/>proximus: et eadem ratione aliae virtutes.
<lb/>4. Praeterea, ex caritate diligenda sunt illa quae ad beatitudinem referuntur.
<lb/>Sed virtutibus in beatitudinem ducimur, et nobiscum manent in beatitudine.
<lb/>Ergo virtutes ex caritate sunt diligendae.
<lb/>5. Praeterea, caritas est dilectio finis ultimi. Sed ultimus finis nostrae vitae est beatitudo.
<lb/>Ergo beatitudinem ex caritate diligere debemus. Sed virtutes et gratiae, cum
<lb/>consummantur, in beatitudinem transeunt. Ergo virtutes diligendae sunt ex caritate.
<lb/>SED CONTRA est quod Augustinus sufficienter enumerat
<lb/>ea quae sunt diligenda ex caritate, et nullam mentionem facit de virtutibus,
<lb/>ut patet in littera.
<lb/>Praeterea, illud quod propter nos tantum diligimus, non diligitur ex caritate:
<lb/>quia caritas non quaerit quae sua sunt; 1 Cor. 13, 5. Sed virtutes propter nos
<lb/>tantum diligimus, quia in seipsis non subsistunt, cum accidentia sint; unde
<lb/>neque bonitatem habent, nisi secundum quod in nobis sunt. Ergo non sunt diligendae
<lb/>ex caritate.
<lb/>Praeterea, illa sola sunt ex caritate diligenda quae nobiscum participant beatitudinem.
<lb/>Sed virtutes, cum sint accidentia, non sunt capabilia beatitudinis, nec
<lb/>etiam vitae. Ergo non sunt ex caritate diligendae.
<pb n="vol. 6, p. 376"/>
<lb/><hi rend="bold">Solutio</hi>
<lb/>Respondeo dicendum, quod cum caritas amorem includat, et aliquid addat, diligi
<lb/>aliquid ex caritate contingit dupliciter. Uno modo sicut id ad quod amicitia
<lb/>caritatis terminatur; et hoc modo non diligitur ex caritate nisi illud ad quod
<lb/>nata est amicitia esse. Amicitia autem non potest esse ad virtutes, nec ad aliqua
<lb/>accidentia, propter duo. Primo, quia amicitia facit ut homo velit amicum esse,
<lb/>et bona habere. Accidentia autem non habent esse per se, nec bonitatem per se,
<lb/>sed eorum esse et bene esse est eis in substantiis; unde quod volumus virtutes et
<lb/>accidentia esse, hoc ad substantiam refertur, quam volumus sub illis accidentibus
<lb/>esse vel bene esse habere. Secundo, quia amicitia consistit in quadam
<lb/>societate, secundum quod amati seipsos redamant, et eadem operantur, et simul
<lb/>conversantur; unde amicitia non potest esse nisi ad aliquid quod sit natum
<lb/>agere. Et quia agere non est accidentium, sed substantiarum, ideo non potest
<lb/>esse amicitia ad virtutes, neque ad alia accidentia; et ideo non possunt virtutes
<lb/>diligi ex caritate, sicut ad quae caritas terminetur.
<lb/>Alio modo potest aliquid diligi ex caritate sicut ad quod terminatur amor, seu
<lb/>dilectio, qui in caritate includitur, quamvis ad illud amicitia non sit; et hic amor
<lb/>ordinatur ad amorem alicuius quod principaliter amatur, et concupiscentiae
<lb/>dilectio dicitur; sicut amicus dicitur amare sanitatem amici sui; et hoc modo
<lb/>virtutes ex caritate diliguntur.
<lb/>AD OBIECTA
<lb/>Ad primum ergo dicendum, quod Augustinus loquitur de dilectione quae Deus
<lb/>est, qua diligitur proximus effective et exemplariter.
<lb/>Ad secundum dicendum, quod virtus vel honestum non est causa finalis quare
<lb/>amicus diligatur, sed formaliter facit eum diligibilem; unde non sequitur quod
<lb/>virtus sit magis diligibilis, vel eadem ratione diligibilis: sicut non sequitur quod
<lb/>albedo sit magis alba quam corpus album.
<lb/>Ad tertium dicendum, quod diligere dilectionem, ad caritatem pertinet, sed non
<lb/>sicut ad quod caritas terminatur.
<lb/>Ad quartum dicendum, quod caritas terminatur ad illa quae ad beatitudinem
<lb/>referuntur sicut possibilia participare beatitudinem. Sic autem non refertur ad
<lb/>beatitudinem virtus, quia virtus beata fieri non potest.
<lb/>Ad quintum dicendum, quod finis ad quem principaliter terminatur caritas, est
<lb/>ipsa beatitudo increata. Sed de beatitudine creata est eadem ratio et de virtutibus.
<pb n="vol. 6, p. 378"/>
<lb/>ARTICULUS 2
<lb/><hi rend="bold">Utrum creaturae irrationales ex caritate sint diligendae</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod creaturae irrationales ex caritate diligendae sint. Omnis enim
<lb/>dilectio meritoria ad caritatem pertinet. Sed aliquis potest meritorie diligere
<lb/>aliqua irrationalia, sicut cum quis diligit ea referendo in Deum, vel quia factae
<lb/>sunt a Deo, vel quia iuvant tendentes in Deum. Ergo creaturae irrationales sunt
<lb/>diligendae ex caritate.
<lb/>2. Praeterea, caritas facit hominem conformem Deo in diligendo. Sed Deus ex
<lb/>caritate diligit creaturas irrationales. Sapient. 11, 25: «Diligis omnia quae
<lb/>sunt». Ergo et homo ex caritate creaturas irrationales diligere debet.
<lb/>3. Praeterea, creaturae rationales sunt ex caritate diligendae, quia in ipsis est
<lb/>similitudo Dei. Sed in creaturis irrationalibus invenitur aliqua similitudo Dei,
<lb/>licet non tanta sicut in rationalibus. Ergo irrationalia sunt ex caritate diligenda.
<lb/>4. Praeterea, fides est virtus theologica, sicut et caritas. Sed fides extendit se
<lb/>etiam ad irrationales creaturas, secundum quod homo eas a Deo creatas credit,
<lb/>et divina providentia regi. Ergo et caritas.
<lb/>SED CONTRA, Augustinus dicit, quod illa sola sunt
<lb/>ex caritate diligenda quae nobiscum societate quadam referuntur in Deum. Sed
<lb/>irrationalia non sunt huiusmodi. Ergo non sunt ex caritate diligenda.
<lb/>Praeterea, caritas includit benevolentiam; ut supra dictum est, dist. 27, art. 1.
<lb/>Sed benevolentia non potest esse ad irrationalia, ut dicit Philosophus in
<lb/>8 Ethic. Ergo nec caritas.
<lb/><hi rend="bold">Solutio</hi>
<lb/>Respondeo dicendum, quod ad res irrationales non potest esse amicitia eisdem
<lb/>rationibus quibus nec ad accidentia. Quamvis enim esse habeant in quo subsistant,
<lb/>et operationes aliquas habeant, non tamen nobiscum in vita communicant
<lb/>humana neque quantum ad esse, neque quantum ad operationem vitae;
<lb/>et ideo non est ad ea benevolentia, secundum quam volumus amicum esse,
<lb/>et habere bona; quod irrationalibus non volumus, nisi secundum quod ad hominem
<lb/>referuntur: neque concordia, secundum quod eadem volumus et agimus
<lb/>amicis: quod ad irrationalia esse non potest, cum nobiscum in eisdem operibus
<lb/>non possint communicare; et ideo non possunt diligi ex caritate, sicut ad quae
<lb/>caritas terminatur: possunt tamen diligi ex caritate, sicut ea ad quae amor,
<lb/>quem caritas includit, terminatur, qui est amor concupiscentiae; sicut amicus
<lb/>amat possessiones, et alia sui amici, non tamen ad ea amicitiam habet.
<pb n="vol. 6, p. 380"/>
<lb/>Nec ista dilectio est tantum imperata ex caritate, sed etiam elicita: quia caritas
<lb/>elicit actum dilectionis non tantum ad ea ad quae principaliter est caritas, sed
<lb/>etiam ad alia quae in illa ordinantur: et sic diliguntur ex caritate inanimata,
<lb/>inquantum ordinantur ad ea ad quae principaliter et directe est caritas.
<lb/>AD OBIECTA
<lb/>Ad primum ergo dicendum, quod dilectio inanimatorum ad caritatem pertinet
<lb/>non sicut ad quae caritas habeatur.
<lb/>Ad secundum dicendum, quod Deus diligit ex caritate creaturas, non tamen
<lb/>habet caritatem nisi ad creaturas rationales, quas ad beatitudinem creavit per
<lb/>quam efficiuntur suae vitae participes.
<lb/>Ad tertium dicendum, quod similitudo imaginis quae est in creaturis rationalibus,
<lb/>facit eas cum Deo et ad invicem capaces unius et eiusdem vitae, scilicet
<lb/>gloriae, ad quod non sufficit similitudo vestigii, quae est in aliis creaturis; unde
<lb/>non est simile.
<lb/>Ad quartum dicendum, quod fides non importat aliquam associationem credentis
<lb/>ad creditum, sicut caritas amantis ad amatum; et ideo non est similis ratio
<lb/>utrobique.
<lb/>ARTICULUS 3
<lb/><hi rend="bold">Utrum Angeli ex caritate sint diligendi</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod Angeli non sint diligendi ex caritate. Quia, ut dictum est, art. 1
<lb/>et 2, corp., caritas non est hominis ad ea quae vitam humanam non participant.
<lb/>Sed Angeli non vivunt vita humana. Ergo caritas non facit Angelos ab hominibus
<lb/>diligi.
<lb/>2. Praeterea, caritas, cum sit amicitia, est inter eos qui ad invicem nati sunt
<lb/>conversari. Sed Angelorum qui dicuntur dii, conversatio non est cum hominibus,
<lb/>ut dicitur Daniel. 11. Ergo Angeli ex caritate non sunt diligendi.
<lb/>3. Praeterea, caritas, cum sit amicitia, aequalitas quaedam est. Sed Angeli sunt
<lb/>nobis multo superiores. Ergo ad eos caritas vel amicitia haberi non potest.
<lb/>4. Praeterea, plus distant a nobis Angeli, cum sint incorporei, et ita alterius
<lb/>generis, quam animalia irrationalia, quae sunt unius generis nobiscum. Sed
<lb/>animalia irrationalia non possumus diligere ex caritate. Ergo multo minus
<lb/>Angelos.
<pb n="vol. 6, p. 382"/>
<lb/>SED CONTRA, proximi sunt diligendi ex caritate. Sed Angeli sunt nobis proximi,
<lb/>ut dicitur in littera. Ergo sunt ex caritate diligendi.
<lb/>Praeterea, amicitia facit amicos idem velle, et eiusdem amicos esse. Sed Deus
<lb/>ex caritate diligit Angelos, sicut et nos. Ergo et nos debemus ex caritate
<lb/>Angelos diligere.
<lb/><hi rend="bold">Solutio</hi>
<lb/>Respondeo dicendum, sicut dictum est, quod caritas non potest esse, sicut nec
<lb/>amicitia, nisi inter eos qui eamdem vitam participant. Vita autem hominis et
<lb/>Angeli est duplex. Una quae competit eis secundum naturam suam; et sic homines
<lb/>et Angeli non communicant in eadem vita; sed homines ad invicem, et
<lb/>Angeli ad invicem, quia convenit eis circa easdem operationes occupari. Alia
<lb/>vita utriusque est per gratiam, secundum quam fiunt participes divinae vitae; et
<lb/>in hac vita communicant et ad invicem, et cum Deo. Et ideo secundum hanc
<lb/>vitam potest esse amicitia eorum ad invicem, et haec amicitia est caritas.
<lb/>AD OBIECTA
<lb/>Ad primum ergo dicendum, quod vita humana dicitur dupliciter: vel quae est
<lb/>secundum humanam naturam, et sic non communicant Angeli in vita humana;
<lb/>vel quae est hominis secundum participationem divinae vitae, et sic communicant
<lb/>in humana vita.
<lb/>Ad secundum dicendum, quod nati sunt ad invicem conversari homines et
<lb/>Angeli in patria, quando erimus aequales Angelis, ut dicitur Matth. 22: et sic in
<lb/>hac vita aliquo modo cum Angelis conversamur, inquantum angelicam vitam in
<lb/>terris ducimus.
<lb/>Ad tertium dicendum, quod amicitia non requirit aequalitatem aequiparantiae,
<lb/>sed aequalitatem proportionis, ut scilicet unus amicorum operetur ad alterum
<lb/>secundum suam proportionem, ut dicitur in 8 Ethic.: tamen magna inaequalitas
<lb/>amicitiam solvit, quando scilicet non communicant in eadem vita.
<lb/>Ad quartum dicendum, quod cum Angelis magis communicamus quam cum brutis
<lb/>quantum ad animam: sed cum brutis quantum ad corpus, et ad virtutes corporeas.
<lb/>Homo autem, ut dicit Philosophus in 9 Ethic., magis est id quod est
<lb/>ex parte animae quam ex parte corporis: quia unumquodque est id quod est
<lb/>potissimum in ipso; et ideo, simpliciter loquendo, magis distamus a brutis quam
<lb/>ab Angelis.
<pb n="vol. 6, p. 384"/>
<lb/>ARTICULUS 4
<lb/><hi rend="bold">Utrum ad malos homines caritatem habere debeamus</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod ad malos homines caritatem habere non possimus. Caritas
<lb/>enim exigit communicationem in divina vita, quae est per gratiam, ut dictum
<lb/>est, 2, dist. 27, quaest. 2, art. 2. Sed haec vita non est in peccatoribus. Ergo non
<lb/>sunt ex caritate diligendi.
<lb/>2. Praeterea, sicut similitudo est causa dilectionis, ita dissimilitudo est causa contrarii.
<lb/>Sed mali sunt dissimiles bonis. Ergo non sunt ab eis ex caritate diligendi.
<lb/>3. Praeterea, sicut Philosophus dicit, 9 Ethic., impossibile est amicitiam
<lb/>esse inter eos qui non eisdem gaudent. Sed boni et mali non gaudent eisdem,
<lb/>sed contrariis. Ergo non potest esse amicitia eorum ad invicem.
<lb/>4. Praeterea, amicitia redamantium est, ut Philosophus dicit. Sed mali non
<lb/>redamant nos, sed odiunt bonos. Ergo nec boni ex caritate debent diligere
<lb/>malos.
<lb/>5. Praeterea, amicorum est ad eumdem amicitiam habere. Si ergo boni ex caritate
<lb/>diligunt malos, et mali seipsos diligent. Hoc autem falsum est: quia
<lb/>Philosophus probat, quod nullus malus sui ipsius amicus est. Ergo
<lb/>mali non sunt ex caritate diligendi.
<lb/>SED CONTRA, Matth. 5, 44: «Diligite inimicos vestros». Sed omnis qui inimicatur,
<lb/>malus est. Ergo mali ex caritate sunt diligendi.
<lb/>Praeterea, quibuscumque est benefaciendum, illi sunt ex caritate diligendi. Sed
<lb/>malis debemus benefacere, convertendo eos, et in necessariis subveniendo eis.
<lb/>Ergo mali sunt ex caritate diligendi.
<lb/><hi rend="bold">Solutio</hi>
<lb/>Respondeo dicendum, quod in malis est duo considerare: scilicet naturam qua
<lb/>homines sunt, et malitiam qua mali sunt. Quia ergo secundum naturam suam
<lb/>sunt ad imaginem Dei, et vitae divinae capaces sunt, ideo secundum naturam
<lb/>sunt ex caritate diligendi. Malitia autem ipsorum est contraria divinae bonitati,
<lb/>et ideo ipsa in eis odienda est. Unde Augustinus dicit: «Sic diligendi sunt homines,
<lb/>ut eorum non diligantur errores».
<lb/>AD OBIECTA
<lb/>Ad primum ergo dicendum, quod caritas non exigit communicationem in divina
<lb/>vita in actu, sed sufficit ut sit in potentia: quia quod est in potentia, quodammodo
<lb/>est.
<pb n="vol. 6, p. 386"/>
<lb/>Ad secundum dicendum, quod illud secundum quod nobis dissimiles sunt, odire
<lb/>debemus in eis, et destruere quantum prossumus: et hoc est eorum naturam
<lb/>diligere, quia eorum malitia bonitati naturae repugnat.
<lb/>Ad tertium dicendum, quod quamvis quantum ad id quod nunc est, non gaudeant
<lb/>eisdem, tamen possibile est ut eisdem gaudeant; et ideo dicit Philosophus
<lb/>in 9 Ethic., quod non confestim dissolvenda est amicitia ad eum qui ex bono
<lb/>factus est malus, sed multo plus adiuvandi sunt ad recuperandam bonitatem
<lb/>virtutis quam ad recuperandam possessionem bonorum temporalium.
<lb/>Ad quartum dicendum, quod quamvis actu non redament, tamen nati sunt redamare,
<lb/>et praecipue in vita futura, cuius vitae communicationem praecipue
<lb/>attendit caritas; unde bene potest esse etiam inter eos qui se in hac vita non
<lb/>cognoscunt.
<lb/>Ad quintum dicendum, quod malus in seipso divisus est, quia per affectum malitiae
<lb/>impugnat bonitatem naturae; et secundum hoc dicitur seipsum odire. Nos
<lb/>autem malos quantum ad naturam quam habent, diligere debemus, non quantum
<lb/>ad malitiam.
<lb/>ARTICULUS 5
<lb/><hi rend="bold">Utrum daemones ex caritate sint diligendi</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod daemones ex caritate sint diligendi. Lev. 19, 18: «Dilige proximum
<lb/>tuum». Glossa: «Proximus non propinquitate sanguinis intelligendus est,
<lb/>sed societate rationis». Sed daemones et damnati nobiscum habent societatem
<lb/>in ratione. Ergo sunt ex caritate diligendi.
<lb/>2. Praeterea, dictum est, art. praec., quod malos debemus diligere ratione naturae,
<lb/>quae in eis bona est. Sed, sicut dicit Dionysius, in daemonibus
<lb/>est etiam natura bona: quia bona naturalia per peccatum non amiserunt.
<lb/>Ergo sunt diligendi ex caritate.
<lb/>3. Praeterea, omnem creaturam rationalem quam Deus diligit, ex caritate diligit.
<lb/>Sed Deus diligit daemones, quia diligit omnia quae fecit. Ergo ex caritate
<lb/>diligit eos, cum sint rationales creaturae. Ergo et nos ex caritate debemus eos
<lb/>diligere.
<lb/>4. Praeterea, quod facit ad cumulum nostri meriti et ad Dei gloriam, debemus
<lb/>ex caritate diligere. Sed daemones, inquantum nos tentant, nobis proficiunt,
<lb/>sicut in 2 lib., dist. 6, dictum est; et iterum gloria Dei in eis manifestatur. Ergo
<lb/>sunt ex caritate diligendi.
<pb n="vol. 6, p. 388"/>
<lb/>SED CONTRA, cum amicis communicandum est. Sed omnis communicatio ad daemones
<lb/>est nobis interdicta; unde Isaiae 38 reprehenduntur illi qui dicuntur cum
<lb/>morte et inferno pactum iniisse. Ergo daemones non sunt ex caritate diligendi.
<lb/>Praeterea, Augustinus dicit, quod proximus ex
<lb/>caritate diligitur, vel quia iustus est, vel ut iustus sit. Sed daemones neque iusti
<lb/>sunt, neque iusti esse possunt. Ergo ex caritate diligendi non sunt.
<lb/><hi rend="bold">Solutio</hi>
<lb/>Respondeo dicendum, quod, sicut praedictum est, ex caritate diligitur aliquid
<lb/>dupliciter: uno modo sicut id ad quod habetur caritas; alio modo sicut id ad
<lb/>quod terminatur aliquo modo amor, quem includit caritas, inquantum ordinatur
<lb/>ad aliquod eorum ad quae habetur caritas.
<lb/>Primo igitur modo daemones non sunt ex caritate diligendi: quia non communicant
<lb/>nobiscum in vita divina neque actu neque potentia; et similiter est etiam de
<lb/>damnatis. Unde Philosophus dicit, quod amicitia est dissolvenda ad
<lb/>illos qui sunt insanabiles propter malitiam abundantem. Haec autem insanabilitas
<lb/>quamvis in hac vita contingat in quibusdam consideratis humanis viribus,
<lb/>non tamen contingit nisi post hanc vitam considerato ordine divinae misericordiae.
<lb/>Caritas autem attendit quod divinum est, sed amicitia quod humanum; et
<lb/>ideo amicitia politica dissolvitur ad illos qui secundum humanas considerationes,
<lb/>insanabiles sunt effecti; quod etiam in hac vita quandoque contingit; sed
<lb/>caritas non dissolvitur ad aliquem in hac vita, quantumcumque sit malus: quia
<lb/>adhuc secundum ordinem divinae misericordiae, manet possibilitas ad vitam gloriae;
<lb/>sed post hanc vitam non manet; et ideo per modum praedictum neque damnati,
<lb/>neque daemones sunt ex caritate diligendi. Quantum autem ad secundum
<lb/>modum, daemonum natura ex caritate diligi potest, inquantum est creatura Dei;
<lb/>non autem daemones, quia hoc nomen vitium principaliter ipsorum designat.
<lb/>AD OBIECTA
<lb/>Ad primum ergo dicendum, quod intelligendum est de societate rationis, in qua
<lb/>manet ordo ad vitam gratiae, cuiusmodi communicationem requirit caritas.
<lb/>Ad secundum dicendum, quod in peccatoribus quamdiu in hac vita sunt, adhuc
<lb/>ratione naturae manet potestas ad gratiam, non autem in damnatis et daemonibus;
<lb/>et ideo non est similis ratio.
<lb/>Ad tertium dicendum, quod Deus diligit naturam daemonum, non quasi ad eam
<lb/>caritatem habeat, sed inquantum est effectus eius: et hoc modo etiam nos eam
<lb/>debemus diligere.
<lb/>Ad quartum dicendum, quod hoc quod daemones prosint nobis ad meritum, et
<lb/>quod eorum actus et vita in gloriam Dei cedant, est per accidens, praeter intentionem
<lb/>eorum: et ex eo quod est secundum accidens, non est sumendum iudicium
<lb/>de re aliqua.
<pb n="vol. 6, p. 390"/>
<lb/>ARTICULUS 6
<lb/><hi rend="bold">Utrum homo debeat seipsum ex caritate diligere</hi>
<lb/><hi rend="bold">Ad sextum sic proceditur.</hi>
<lb/>1. VIDETUR quod homo non debeat seipsum diligere ex caritate. Quia, sicut dicit
<lb/>Gregorius, «caritas minus quam inter duos haberi non
<lb/>potest». Ergo non potest esse alicuius ad seipsum.
<lb/>2. Praeterea, amicitia redamationem exigit, et communicationem in vita, et alia
<lb/>huiusmodi, quae non sunt hominis ad seipsum. Sed caritas amicitia quaedam
<lb/>est. Ergo caritas non est hominis ad seipsum.
<lb/>3. Praeterea, caritas amor quidam est. Amor autem, ut dicit Dionysius,
<lb/>est unitiva virtus. Cum ergo unio non sit nisi diversorum, videtur quod
<lb/>caritas non possit esse ad seipsum.
<lb/>4. Praeterea, amicitia in aequalitate consistit, sicut iustitia, ut dicitur 8 Ethic.,
<lb/>cap. 9. Sed iustitia non est ad seipsum, proprie loquendo, ut Philosophus dicit.
<lb/>Ergo neque amicitia seu caritas.
<lb/>5. Praeterea, nihil vituperabile est diligendum ex caritate. Sed amare seipsum
<lb/>est vituperabile, ut patet 2 Tim. 3, 2: «Erunt homines se ipsos amantes». Ergo
<lb/>ex caritate homo seipsum non diligit.
<lb/>SED CONTRA, homo debet diligere proximum sicut seipsum. Sed proximum debet
<lb/>ex caritate diligere. Ergo et seipsum.
<lb/>Praeterea, misericordia ex caritate causatur. Sed homo sibi ipsi potest misericors
<lb/>esse. Ergo et seipsum potest ex caritate diligere.
<lb/><hi rend="bold">Solutio</hi>
<lb/>Respondeo dicendum, quod processus amoris se habet ad similitudinem processus
<lb/>cognitionis. In cognoscitivis autem invenitur aliquid ubi primo figitur intellectus
<lb/>cognoscentis, sicut in primis principiis, et ex his ad alia derivatur;
<lb/>et ipsa quidem cognitio, secundum quod stat in principiis, accipit nomen intellectus;
<lb/>secundum autem quod derivatur ad conclusiones, quae ex principiis
<lb/>cognoscuntur, accipit nomen scientiae. Sed quia cognitio principiorum est in
<lb/>conclusionibus sicut causa in causato, et e converso cognitio conclusionis est
<lb/>in principiis sicut causatum in causa; ideo etiam dicuntur intelligi conclusiones
<lb/>et sciri principia.
<lb/>Similiter et affectus amantis primo figitur in ipso amante, et ex eo derivatur ad
<lb/>alios; ut Philosophus dicit in 9 Ethic., quod ex his quae sunt hominis ad seipsum
<lb/>venerunt ea quae sunt hominis ad amicum, dum se habet ad amicum sicut
<pb n="vol. 6, p. 392"/>
<lb/>ad seipsum. Nec est mirum; quia unita ad similitudinem se habent eorum quae
<lb/>sunt unum. Et quamvis nomen amicitiae imponatur proprie secundum quod
<lb/>amor ad alios se diffundit, tamen etiam amor quem quis habet ad seipsum amicitia
<lb/>et caritas potest dici, inquantum amor quem quis habet ad alterum, procedit
<lb/>a similitudine amoris quem quis habet ad seipsum.
<lb/>AD OBIECTA
<lb/>Ad primum ergo dicendum, quod Gregorius loquitur quantum ad primam impositionem
<lb/>nominis caritatis.
<lb/>Ad secundum dicendum, quod ratio illa procedit de amicitia secundum quod
<lb/>importat amorem diffusum ad alios.
<lb/>Ad tertium dicendum, quod illa quae sunt unum secundum numerum, possunt adhuc
<lb/>uniri per affectum; et ideo potest esse amor, etiam proprie dictus, ad seipsum.
<lb/>Ad quartum dicendum, quod amicitia consistit in adaequatione quantum ad
<lb/>affectum; sed iustitia in adaequatione rerum. Sed per operationem animae possunt
<lb/>accipi sicut diversa ut unum, ita idem ut plura; quod contingit quando
<lb/>actus animae in ipsum agentem reflectitur: et ideo amicitia magis potest esse
<lb/>ad se quam iustitia: quamvis etiam iustitia possit esse hominis ad seipsum
<lb/>metaphorice dictum, inquantum in homine etiam diversa secundum rem inveniuntur,
<lb/>scilicet diversae vires, quarum adaequatio in eo quod unicuique competit,
<lb/>iustitiam metaphoricam facit, ut in 5 Ethic. dicitur.
<lb/>Ad quintum dicendum, quod amare seipsum quantum ad hominem exteriorem
<lb/>nimis est vituperabile: sed amare seipsum quantum ad hominem interiorem est
<lb/>valde laudabile; et hoc est caritatis.
<lb/>ARTICULUS 7
<lb/><hi rend="bold">Utrum diligere debeamus corpora nostra ex caritate</hi>
<lb/><hi rend="bold">Ad septimum sic proceditur.</hi>
<lb/>1. VIDETUR quod corpora nostra non sint ex caritate diligenda. Caritas enim
<lb/>non refugit conversationem cum eo ad quem caritas est. Sed caritas facit refugere
<lb/>communicationem ad corpus, ut patet Rom. 7, 24: «Quis me liberabit de
<lb/>corpore mortis huius?». Ergo corpus non est ex caritate diligendum.
<lb/>2. Praeterea, Philosophus dicit, quod vituperabile est hominem seipsum
<lb/>diligere quantum ad id quod est exterius in seipso. Sed corpus nostrum
<lb/>est maxime exterius. Ergo vituperabile est corpus nostrum diligere. Ergo non
<lb/>diligitur ex caritate.
<lb/>3. Praeterea, beatitudo nostra erit in fruitione Dei. Sed illius fruitionis corpus
<lb/>nostrum particeps esse non potest. Ergo non est particeps nostrae beatitudinis:
<lb/>ergo non est ex caritate diligendum.
<pb n="vol. 6, p. 394"/>
<lb/>4. Praeterea, pars non ponitur in numerum contra totum. Sed corpus nostri
<lb/>pars est. Ergo non debet poni aliud diligibile corpus nostrum quam nos ipsi.
<lb/>5. Praeterea, proximum debemus diligere sicut nos. Sed non ponitur aliud diligibile
<lb/>proximus et corpus proximi. Ergo non debet poni aliud diligibile nos ipsi
<lb/>et corpus nostrum.
<lb/>SED CONTRA, Eph. 5, viri debent diligere uxores suas sicut corpora. Sed uxores
<lb/>debent diligere ex caritate. Ergo et corpora.
<lb/>Praeterea, omne beatificabile est ex caritate diligendum. Sed corpus nostrum
<lb/>est beatificabile. Ergo est diligendum ex caritate.
<lb/><hi rend="bold">Solutio</hi>
<lb/>Respondeo dicendum, quod corpus nostrum est unum de quatuor quae sunt ex
<lb/>caritate diligenda. Dilectio enim caritatis habet pro fundamento communicationem
<lb/>beatae vitae principaliter ut ex dictis patet, et vitae gratiae secundum quod
<lb/>ordinatur ad ipsam. Haec autem vita tripliciter habet relationem ad habentem
<lb/>caritatem. Est enim uno modo in aliquo sicut in principio diffundente vitam
<lb/>istam in aliis, et sic est in Deo. Est etiam in ipso amante sicut in participante
<lb/>vitam istam: et hoc dupliciter; quia secundum animam principaliter, et per
<lb/>quamdam redundantiam secundum corpus. Est etiam in aliis sicut comparticipantibus;
<lb/>et sic est in proximo. Et ideo quatuor sunt ex caritate diligenda, scilicet
<lb/>Deus, proximus, nos, et corpus nostrum.
<lb/>AD OBIECTA
<lb/>Ad primum ergo dicendum, quod caritas non refugit communicationem corporis
<lb/>secundum quod est capax gloriae, sed secundum quod est subiectum miseriae,
<lb/>quae impedit ad gloriam.
<lb/>Ad secundum dicendum, quod hominem diligere seipsum secundum exteriorem
<lb/>naturam in his quae repugnant rationi, est vituperabile; sed in his in quibus
<lb/>natura exterior interiori concordat, est laudabile.
<lb/>Ad tertium dicendum, quod quamvis corpus non fruatur Deo immediate, tamen
<lb/>ex anima fruente erit quaedam redundantia gloriae in corpus.
<lb/>Ad quartum dicendum, quod unusquisque homo proprie dicitur esse id quod est
<lb/>nobilissimum in eo, ut dicit Philosophus. Unde dilectio sui ipsius
<lb/>intelligitur quantum ad ea quae ad animam pertinent; et ideo dilectio corporis
<lb/>dividitur contra dilectionem sui ipsius, non sicut pars contra totum, sed sicut
<lb/>pars contra partem.
<lb/>Ad quintum dicendum, quod corpus proximi et anima in eadem relatione se
<lb/>habent ad habentem caritatem respectu beatae vitae, scilicet ut simul participans;
<lb/>et ideo non distinguitur diversum diligibile penes animam et corpus proximi.
<pb n="vol. 6, p. 396"/>
<lb/><hi rend="bold">EXPOSITIO TEXTUS</hi>
<lb/>«De secundo et quarto nulla praecepta danda erant». Contra. Lex debet universaliter
<lb/>hominem de omnibus ordinare quae ad virtutes pertinent. Praeterea,
<lb/>dilectio Dei similiter erat omnibus insita naturaliter. Et dicendum, quod sicut se
<lb/>habent scientiae speculativae ad cognoscenda, ita se habet lex ad operanda.
<lb/>Unde sicut in scientiis speculativis non traditur doctrina de principiis per se
<lb/>notis, quia per naturam cognoscuntur, sed tantum de conclusionibus quae per ea
<lb/>cognoscuntur; ita neque lex determinat explicite de dilectione sui ipsius ad quam
<lb/>natura inclinat, sed de dilectione proximi quae ex illa oritur, sicut conclusiones
<lb/>ex principiis. Dilectio autem Dei, quamvis nobis naturaliter insit, non tamen hoc
<lb/>modo quo per caritatem diligitur, ut supra dictum est. Ex hoc autem ipso quod
<lb/>praecipitur Deus diligi specialiter, docemur nos ipsos specialiter diligere.
<lb/>«Nemo unquam carnem suam odio habuit». Contra. Multi seipsos interficiunt,
<lb/>ut dicit Philosophus propter abundantem malitiam. Et dicendum,
<lb/>quod vitam suam corporalem quilibet diligit naturaliter; sed quod aliqui ad
<lb/>mortem suam corporalem anhelant, hoc contingit per accidens, vel inquantum
<lb/>retardantur ab aliquo bono magis amato per vitam corporalem, sicut in quaerentibus
<lb/>aliam vitam accidit; vel inquantum per corporalem vitam ipsorum aliquo
<lb/>modo consequuntur aliqua mala, quibus carere melius aestimant quam
<lb/>vitam corporalem habere.
<lb/>«Oritur autem hic quaestio». Videtur quod dilectio Angelorum et Beatae Virginis
<lb/>et Christi secundum quod homo, non contineatur in dilectione proximi, sed
<lb/>magis debeat reduci ad dilectionem Dei, quia supra nos sunt. Et dicendum,
<lb/>quod Deus est supra nos quasi influens nobis aeternam vitam; sic autem neque
<lb/>Angeli neque homo virtuosus neque Christus secundum quod homo, supra nos
<lb/>sunt: quia sicut sola Trinitas nos creavit ad vitam naturae, ita ipsa sola nos
<lb/>sanctificat vita gratiae, et beatificabit vita gloriae. Sed sunt diligendi sicut
<lb/>simul nobiscum participantes a Deo vitam aeternam; et in hoc iuxta nos sunt;
<lb/>quamvis sint supra nos in hoc quod plenius participant.
<pb n="vol. 6, p. 406"/>
<lb/><hi rend="bold">IN TERTIUM SENTENTIARUM, DISTINCTIO 29</hi>
<lb/><hi rend="bold">DIVISIO TEXTUS</hi>
<lb/>Postquam determinavit Magister quid esset ex caritate diligendum, hic determinat
<lb/>de ordine caritatis. Dividitur autem haec pars in duas: in prima determinat
<lb/>ordinem caritatis respectu diligibilium quantum ad quantitatem dilectionis; in
<lb/>secunda quantum ad quantitatem meriti, distinct. 30, ibi: «Hic quaeri solet».
<lb/>Prima pars dividitur in duas: in prima determinat de ordine caritatis quantum
<lb/>ad diversos gradus diligibilium; in secunda quantum ad diversos respectu status
<lb/>ipsius diligentis, ibi: sciendum quoque est, diversos esse gradus caritatis.
<lb/>Prima in duas: in prima determinat ordinem caritatis respectu diligibilium; in
<lb/>secunda movet quasdam quaestiones circa determinata, ibi: «Solet etiam quaeri,
<lb/>si parentes nostri mali sint, vel filii, vel fratres, an magis vel minus diligendi
<lb/>sint aliis bonis hac ratione nobis non copulatis». Circa primum duo facit:
<lb/>primo ostendit caritatem habere ordinem; secundo ostendit secundum quid
<lb/>attendendus sit ordo iste, ibi: «Unde super hoc saepe movetur quaestio». Et
<lb/>circa hoc duo facit: primo ponit diversas circa hoc opiniones; in secunda determinat
<lb/>quid sibi videatur, ibi: «Verum quia praemissa movetur quaestio».
<lb/>Circa primum duo facit: primo ponit quaestiones diversas, et rationes earum;
<lb/>secundo ostendit quomodo prima opinio rationibus alterius partis respondet,
<lb/>ibi: «Sed inquiunt illi, quae de ordine dilectionis supra dicuntur, esse referenda
<lb/>ad operis exhibitionem».
<lb/>Circa primum duo facit: primo ponit opinionem illorum qui dicunt, ordinem
<lb/>caritatis attendendum esse solum secundum effectum; secundo illorum qui
<lb/>dicunt etiam secundum affectum attendendum esse, ibi: «Quibus obviat illud
<lb/>praeceptum legis de diligendis parentibus».
<lb/>«Sed inquiunt illi, quae de ordine dilectionis supra dicuntur, esse referenda ad
<lb/>operis exhibitionem». Hic ostendit quomodo prima opinio respondet rationibus
<lb/>alterius partis; et circa hoc duo facit: primo ostendit quomodo prima opinio
<lb/>respondet rationibus secundae. In secunda ostendit quomodo prima opinio
<lb/>addit aequalem dilectionem esse impendendam proximo quantum ad affectum,
<lb/>sicut et sibi ipsi, ibi: «Quorum etiam nonnulli tradunt affectu caritatis tantum
<lb/>proximos esse diligendos».
<lb/>«Solet autem quaeri, si parentes nostri mali sint vel filii, vel fratres, an magis
<lb/>vel minus diligendi sint aliis bonis». Hic movet quasdam quaestiones circa veritatem
<lb/>determinatam; et dividitur in duas partes secundum duas quaestiones
<lb/>quas movet; secunda incipit ibi: «Quaeri etiam solet, cur Dominus praeceperit
<lb/>diligere inimicos».
<pb n="vol. 6, p. 408"/>
<lb/><hi rend="bold">QUAESTIO 1</hi>
<lb/>Hic quaeruntur octo. 1. Utrum caritatis sit habere ordinem; 2. Utrum ille ordo sit
<lb/>attendendus secundum affectum et effectum simul, vel secundum affectum tantum;
<lb/>3. Utrum Deus super omnia diligendus sit; 4. Utrum eius dilectio admittat
<lb/>intuitum alicuius mercedis; 5. Utrum proximos quantum nosipsos diligere debeamus;
<lb/>6. Utrum inter proximos propinqui extraneis praeferendi sint; 7. De ordine
<lb/>propinquorum ad invicem; 8. De perfectione caritatis, et gradibus enumeratis.
<lb/>ARTICULUS 1
<lb/><hi rend="bold">Utrum caritas habeat ordinem</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod caritas ordinem non habeat, Bernardus enim dicit,
<lb/>quod amor gradum nescit, dignitatem non considerat. Sed omnis ordo
<lb/>habet aliquem gradum. Ergo in caritate non est aliquis ordo.
<lb/>2. Praeterea, Philosophus dicit, quod amicitia aequalitas quaedam
<lb/>est. Sed aequalitas est uniformis diversitatem non patiens, sicut nec unitas divisionem.
<lb/>Ergo caritas non habet ordinem.
<lb/>3. Praeterea, ordinare rationis est, cuius est conferre. Sed caritas non est in ratione,
<lb/>sed in voluntate, quae non est vis collativa. Ergo in caritate non est ordo.
<lb/>4. Praeterea, ordo distinctionem requirit. Sed caritas est magis unitiva inter
<lb/>alias virtutes. Cum ergo in aliis virtutibus non assignetur ordo, neque in caritate
<lb/>assignari debet.
<lb/>5. Praeterea, omne illud quod pertinet ad actum virtutis sicut circumstantia
<lb/>quaedam necessaria, cadit sub praecepto. Sed ordo dilectionis non cadit sub
<lb/>praecepto: quia ex quo impendo alicui quod debeo, lex non prohibet quin illi
<lb/>cui non teneor plus impendam. Ergo ordo dilectionis non est circumstantia
<lb/>debita in caritate.
<lb/>SED CONTRA, sicut Dionysius dicit, malum hominis est contra
<lb/>bonum rationis esse. Sed malum hominis est contra virtutem esse. Ergo in qualibet
<lb/>virtute oportet bonum rationis esse. Sed bonum rationis est quod homo
<lb/>faciat ordinate unumquodque quod facit. Cum ergo caritas sit virtus, oportet
<lb/>quod ordinem habeat.
<lb/>Praeterea, actus virtutum variatur secundum exigentiam obiectorum. Sed
<lb/>obiectum caritatis, quod est bonum, ordinem habet, cum quoddam sit melius
<lb/>altero. Ergo et caritas debet ordinem habere.
<lb/>Praeterea, ubicumque unum est propter alterum, ibi est aliquis ordo. Sed caritas
<lb/>diligit aliquid propter alterum, sicut omnia propter Deum. Ergo caritas
<lb/>ordinem habet.
<pb n="vol. 6, p. 410"/>
<lb/><hi rend="bold">Solutio</hi>
<lb/>Respondeo dicendum, quod in quolibet actu virtutis oportet esse modum: quia
<lb/>non est iustus aliquis, nisi iusta iuste faciat. Modus autem in actu virtutis est ex
<lb/>commensuratione potentiae ad obiectum, ut ab eodem a quo speciem habet,
<lb/>mensuram recipiat. Obiectum autem caritatis bonum est hoc modo quod
<lb/>bonum simpliciter, ut dicit Philosophus, «est amabile simpliciter:
<lb/>unicuique autem proprium bonum». Unde cum in hoc contingat esse magnam
<lb/>diversitatem, et gradus diversos, secundum quod unum est altero melius vel
<lb/>magis propinquum, oportet quod etiam et actus dilectionis ordinem habeat, ad
<lb/>hoc quod sit virtuosus.
<lb/>AD OBIECTA
<lb/>Ad primum ergo dicendum, quod in amore potest accipi duplex gradus. Unus
<lb/>diligibilis ad diligibile; et de hoc gradu loquimur: alius gradus diligentis ad
<lb/>diligibile; et de hoc loquitur Bernardus. Hunc tamen gradum quodammodo scit
<lb/>amor, quodammodo nescit. Scit quidem quantum ad exteriorem effectum, quia
<lb/>non eadem superioribus et aequalibus impendit; sed nescit quantum ad affectum,
<lb/>inquantum unit amantem amato; et interdum aliquid de affectu in effectu
<lb/>relucet, ut scilicet ad superiores nos magis confidenter habeamus, et ad inferiores
<lb/>magis socialiter.
<lb/>Ad secundum dicendum, quod amicitia non consistit in aequalitate aequiparantiae
<lb/>solum: quia potest esse ad superiores, inferiores, et aequales: sed consistit
<lb/>in aequalitate proportionis; quae quidem aequalitas diversitatem non refugit
<lb/>quantitatis; sicut eadem proportio, scilicet sesquialtera, est trium ad duo, et sex
<lb/>ad quatuor, quamvis inaequalis sit quantitatis excessus.
<lb/>Ad tertium dicendum, quod actus rationis dilectionem praecedit. Priora autem
<lb/>aliquid sui in posterioribus relinquunt, et ordo quem facit ratio in dilectione
<lb/>invenitur, ut dilectio sit ordinata; non quod ipsa ordinem faciat, sed quia in
<lb/>ordinata bona per rationem accepta ordinate tendit.
<lb/>Ad quartum dicendum, quod aliae virtutes ordinant hominem in seipso, sicut
<lb/>fides, temperantia et huiusmodi: iustitia vero ordinat ad alium, secundum quod
<lb/>aequatur ei quantum ad res circa quas est iustitia; sed caritas ordinat ad alium
<lb/>secundum quod unit per affectum quantum ad ipsum; et ideo proprium obiectum
<lb/>caritatis est ipsa rationalis natura, ad quam caritas habenda est, in qua
<lb/>plurimi gradus inveniuntur: et ideo magis assignatur ordo in caritate quam in
<lb/>aliqua alia virtute.
<lb/>Ad quintum dicendum, quod in uno genere non potest esse nisi unum summum; et
<lb/>ideo si diligo aliquid quasi ultimum finem, non possum Deum diligere quasi ultimum
<lb/>finem. Ex hoc ergo ipso quod alterum quod est minus diligendum, aequiparo
<lb/>in dilectione ei quod diligendum est magis, non totum dilectionis quod debeo,
<lb/>impendo ei quod magis diligendum est; et similiter etiam patet in aliis. Unde
<lb/>caritatis ordo est in praecepto; et peccat qui praepostere agit, ut in littera dicitur.
<pb n="vol. 6, p. 412"/>
<lb/>ARTICULUS 2
<lb/><hi rend="bold">Utrum ordo caritatis sit attendendus secundum affectum,</hi>
<lb/><hi rend="bold">vel secundum effectum</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod ordo caritatis non sit attendendus secundum affectum, sed
<lb/>secundum effectum tantum. Sicut enim prima veritas, cui innititur fides, est una
<lb/>in omnibus; ita summa bonitas, cui innititur caritas, una est. Sed fides aequaliter
<lb/>certa est de omnibus quae ex fide creduntur. Ergo et caritas aequaliter afficitur
<lb/>ad omnia quae ex caritate diligit.
<lb/>2. Praeterea, actus mensuratur secundum rationem obiecti. Sed quamvis plura
<lb/>sint quae ex caritate diliguntur, tamen in omnibus est una ratio dilectionis, scilicet
<lb/>divina bonitas, quae est obiectum caritatis. Ergo ad omnia quae ex caritate
<lb/>diliguntur est aequalis affectio.
<lb/>3. Praeterea, quanto aliquis ad alterum magis afficitur, tanto maius bonum ei
<lb/>desiderat. Sed omnibus quae ex caritate diligimus, idem bonum optamus, vel de
<lb/>habito complacet nobis, scilicet vita aeterna. Ergo aequali affectione omnes
<lb/>diliguntur.
<lb/>4. Praeterea, ordo caritatis est in praecepto. Non autem est in praecepto quantum
<lb/>ad affectum: quia dum exhibeam unicuique quod sibi debeo, etiam si sine
<lb/>affectu faciam, non sum reus praecepti. Ergo ordo caritatis non attenditur
<lb/>secundum affectum tantum.
<lb/>5. Praeterea, ubi est maior affectus, est etiam maius meritum: quia meritum
<lb/>secundum radicem caritatis mensuratur. Sed non magis meretur homo in dilectione
<lb/>propinquorum quam aliorum, vel etiam sui ipsius quam aliorum. Ergo
<lb/>ordo amoris non est accipiendus secundum affectum.
<lb/>SED CONTRA, Gregorius dicit, quod probatio dilectionis est
<lb/>exhibitio operis. Si ergo secundum effectum est ordo, oportet quod etiam sit
<lb/>secundum affectum.
<lb/>Praeterea, bonum est obiectum caritatis quantum ad affectum. Sed ordo caritatis,
<lb/>ut dictum est, art. praec. in corp., attenditur secundum diversitatem bonorum.
<lb/>Ergo caritas habet ordinem non solum secundum effectum, sed etiam
<lb/>secundum affectum.
<lb/>Praeterea, sicut caritas principaliter respicit affectum, ita beneficentia respicit
<lb/>effectum. Si ergo ordo esset solum secundum effectum, non esset haec ordinatio
<lb/>caritatis, sed solum beneficentiae; quod est contra auctoritatem Canticorum in
<lb/>littera inductam.
<pb n="vol. 6, p. 414"/>
<lb/><hi rend="bold">Solutio</hi>
<lb/>Respondeo dicendum, quod effectus exterior non pertinet ad caritatem nisi
<lb/>inquantum ex affectu procedit, in quo primo est caritatis actus. Unde si esset
<lb/>ordo in effectu tantum attendendus, ordo ille nullo modo ad caritatem pertineret,
<lb/>sed ad alias virtutes magis, sicut ad liberalitatem vel misericordiam. Unde
<lb/>cum caritas ordinata perhibeatur, oportet quod ordo in affectu observetur, et ex
<lb/>affectu in effectum procedat: non hoc modo quod ei qui plus ex affectu diligitur,
<lb/>magis in effectu impendatur; sed quod homo sit paratus magis impendere, si
<lb/>necesse foret: quia quandoque qui diliguntur, nostris auxiliis non indigent. Et
<lb/>hoc etiam patet per simile in natura: quia unicuique rei naturali tantum inditum
<lb/>est a Creatore de amore naturali erga aliquid, quantum necessarium est ut
<lb/>effectum circa id exhibeat; et similiter secundum gradum qui necesse est ut
<lb/>observetur in effectu, ordo affectus lege divina imperatur.
<lb/>AD OBIECTA
<lb/>Ad primum ergo dicendum, quod obiectum fidei non est veritas prima secundum
<lb/>quod est in re existens tantum, sed secundum quod est nobis divinitus
<lb/>annuntiata; quia fides ex auditu est; et ideo quia omnia quae sunt fidei, annuntiata
<lb/>sunt nobis eodem modo, ideo aequalis certitudo de eis habetur. Sed caritatis
<lb/>obiectum est bonum, secundum quod est in rebus; et ideo cum in diversis
<lb/>rebus divina bonitas inveniatur, oportet quod diversimode affectio nostra in illa
<lb/>transeat.
<lb/>Ad secundum dicendum, quod quamvis sit eadem ratio communis diligendi in
<lb/>omnibus, tamen illa ratio non aequaliter participatur in singulis; et ideo nec
<lb/>aequalis affectio eis debetur.
<lb/>Ad tertium dicendum, quod intensio actus, praecipue in actibus animae (quae
<lb/>non necessario secundum totum suum posse agit sicut naturalia) non mensuratur
<lb/>ad quantitatem obiecti tantum, sed ad efficaciam agentis, et conatum in
<lb/>agendo; unde non melius videt qui maiorem rem intuetur, sed qui clarius videt;
<lb/>ideo etiam non oportet quod aequaliter afficiar ad illud cui aequale bonum
<lb/>desidero.
<lb/>Ad quartum dicendum, quod ille qui impendit quod debet alicui sine affectu,
<lb/>quamvis non sit reus praecepti quod est de actu iustitiae, est tamen reus praecepti
<lb/>quod est de caritate; unde Rom. 1, sic vitium reputatur sine affectione
<lb/>esse.
<lb/>Ad quintum dicendum, quod de quantitate meriti diligibilium diversorum quaestio
<lb/>erit in sequenti dist., et ideo ibi reservetur.
<pb n="vol. 6, p. 416"/>
<lb/>ARTICULUS 3
<lb/><hi rend="bold">Utrum Deus sit super omnia diligendus ex caritate</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod Deus non sit supra omnia diligendus ex caritate. Quia, sicut
<lb/>dicit Dionysius, amor est unitiva virtus. Sed magis est sibi unusquisque
<lb/>unitus quam Deo. Ergo magis ex caritate debet se diligere quam Deum.
<lb/>2. Praeterea, Philosophus dicit, quod unicuique est amabile quod
<lb/>est sibi bonum. Sed quidquid diligit propter hoc quod est sibi bonum, propter
<lb/>seipsum diligit homo. Ergo quidquid diligit propter seipsum diligit. Ergo se
<lb/>magis diligit omnibus quae diligit; et ita non diligit Deum supra omnia.
<lb/>3. Praeterea, Philosophus dicit, quod amicabilia quae sunt ad alterum,
<lb/>veniunt ex amicabilibus quae sunt ad seipsum. Sed primum in quolibet genere
<lb/>est potissimum. Ergo amor quem quisque habet ad seipsum, est potior amore
<lb/>quem habet ad alterum; et ita quisque plus seipsum quam Deum diligit secundum
<lb/>naturam: et ita etiam secundum caritatem, cum gratia naturam non destruat.
<lb/>4. Praeterea, sicut dicit Gregorius, probatio dilectionis est
<lb/>exhibitio operis. Sed tantum quisque facit pro gratia conservanda, sive beatitudine
<lb/>creata habenda, quantum pro Deo. Ergo tantum diligit quis gratiam, vel beatitudinem
<lb/>creatam, quantum Deum. Sed dilectio qua dicimur diligere virtutem,
<lb/>vel aliquod accidens, refertur ad ipsum subiectum accidentis, cui desideratur
<lb/>illud accidens. Ergo tantum quisque diligit se habens caritatem, quantum Deum.
<lb/>5. Praeterea, tantum quisque diligit proximum quantum diligit Deum in proximo
<lb/>vel in seipso: quia Deus non est melior in se quam ubicumque est. Ergo tantum
<lb/>quisque diligit seipsum vel proximum quantum diligit Deum: et ita non diligitur
<lb/>Deus ex caritate super omnia.
<lb/>SED CONTRA, finis magis diligendus est his quae sunt ad finem. Sed Deus est
<lb/>finis omnium diligibilium ex caritate. Ergo ipse est maxime diligendus.
<lb/>Praeterea, unicuique est diligibile proprium bonum, secundum Philosophum.
<lb/>Sed Deus est maius bonum quam aliquid aliud, et est proprium magis alicui
<lb/>quam aliquid aliud: quia est magis intimum animae quam etiam ipsa sibi, ut
<lb/>dicitur in libro de Spiritu et Anima. Ergo Deus super omnia diligendus est.
<lb/>Praeterea, quod est causa aliorum in unoquoque genere, maximum est in genere
<lb/>illo, ut dicitur in 2 Metaph. Sed Deus est causa et ratio quare omnia
<lb/>ex caritate diligantur, quia divina bonitas est per se obiectum caritatis. Ergo
<lb/>magis diligendus est Deus quam aliquid aliud.
<pb n="vol. 6, p. 418"/>
<lb/><hi rend="bold">Solutio</hi>
<lb/>Respondeo dicendum, quod cum obiectum amoris sit bonum, dupliciter aliquis
<lb/>tendere potest in bonum alicuius rei. Uno modo ita quod bonum illius rei ad
<lb/>alterum referat, sicut quod bonum unius rei optet alteri, si non habet; vel complaceat
<lb/>sibi, si habet: sicut amat quis vinum, in quantum dulcedinem vini
<lb/>peroptat, et in hoc gaudet quod ea fruitur, non quod vinum ipsam habet; et hic
<lb/>amor vocatur a quibusdam amor concupiscentiae. Amor autem iste non terminatur
<lb/>ad rem quae dicitur amari, sed reflectitur ad rem illam cui optatur bonum
<lb/>illius rei. Alio modo amor fertur in bonum alicuius rei ita quod ad rem ipsam
<lb/>terminatur, inquantum bonum quod habet, complacet quod habeat, et bonum
<lb/>quod non habet optatur ei; et hic est amor benevolentiae, qui est principium
<lb/>amicitiae, ut dicit Philosophus.
<lb/>Unde gradus caritatis secundum hunc modum amoris attendendi sunt, quia
<lb/>caritas amicitiam includit, ut supra, dist. 27, quaest. 2, art. 1, corp., dictum est.
<lb/>Bonum autem illud unusquisque maxime vult salvari quod est sibi magis placens:
<lb/>quia hoc est appetitui informato per amorem magis conforme; hoc est
<lb/>autem suum bonum. Unde secundum quod bonum alicuius rei est vel aestimatur
<lb/>magis bonum ipsius amantis, hoc amans magis salvari vult in ipsa re amata.
<lb/>Bonum autem ipsius amantis magis invenitur ubi perfectius est; et ideo, quia
<lb/>pars quaelibet imperfecta est in seipsa, perfectionem autem habet in suo toto;
<lb/>ideo etiam naturali amore pars plus tendit ad conservationem sui totius quam
<lb/>sui ipsius. Unde etiam naturaliter animal opponit brachium ad defensionem
<lb/>capitis, ex quo pendet salus totius. Et inde est etiam quod particulares homines
<lb/>seipsos morti exponunt pro conservatione communitatis, cuius ipsi sunt pars.
<lb/>Quia ergo bonum nostrum in Deo perfectum est, sicut in causa universali prima et
<lb/>perfecta bonorum, ideo bonum in ipso esse magis naturaliter complacet quam in
<lb/>nobis ipsis; et ideo etiam amore amicitiae naturaliter Deus ab homine plus seipso
<lb/>diligitur. Et quia caritas naturam perficit, ideo etiam secundum caritatem Deum
<lb/>supra seipsum homo diligit, et super omnia alia particularia bona. Caritas autem
<lb/>supra naturalem dilectionem ipsius addit quamdam associationem in vita gratiae,
<lb/>ut supra dictum est. Quidam autem dicunt, quod aliquis naturaliter amore concupiscentiae
<lb/>Deum plus seipso diligit, inquantum divinum bonum est sibi delectabilius;
<lb/>sed amore amicitiae plus seipsum naturaliter quam Deum diligit, dum plus
<lb/>se vult esse et vivere et habere aliqua bona quam Deum; sed caritas ad hoc naturam
<lb/>elevat ut etiam per amicitiam aliquis plus Deum diligat quam seipsum.
<lb/>Sed prima opinio probabilior est: quia inclinatio naturae hominis inquantum est
<lb/>homo, nunquam contradicit inclinationi virtutis, sed est ei conformis.
<lb/>AD OBIECTA
<lb/>Ad primum igitur dicendum, quod amor non est unio ipsarum rerum essentialiter,
<lb/>sed affectuum. Non autem est inconveniens, ut illud quod est minus
<lb/>coniunctum secundum rem, sit magis coniunctum secundum affectum, dum plerumque
<pb n="vol. 6, p. 420"/>
<lb/>ea quae realiter nobis coniuncta sunt, nobis displiceant, et ab affectu
<lb/>maxime discordent. Sed amor ad rerum unionem inducit, quantum possibile est;
<lb/>et ideo amor divinus facit hominem, secundum quod possibile est, non sua vita,
<lb/>sed Dei, vivere, sicut Apostolus dicit Gal. 11, 20: «Vivo ego, iam non ego, vivit
<lb/>vero in me Christus».
<lb/>Ad secundum dicendum, quod quamvis unicuique sit amabile quod sibi est
<lb/>bonum, non tamen oportet quod propter hoc sicut propter finem ametur, quia
<lb/>est sibi bonum; cum etiam amicitia non retorqueat ad seipsum bonum quod ad
<lb/>alterum optat: diligimus enim amicos, etiam si nihil nobis debeat inde fieri.
<lb/>Ad tertium dicendum, quod amicabilia quae sunt ad alterum, venerunt ex amicabilibus
<lb/>quae sunt ad seipsum, non sicut ex causa finali, sed sicut ex eo quod
<lb/>est prius in via generationis. Quia sicut quilibet sibi prius est notus quam alter,
<lb/>et quam Deus; ita etiam dilectio quam quisque habet ad seipsum, est prior ea
<lb/>dilectione quam habet ad alterum, in via generationis.
<lb/>Ad quartum dicendum, quod opera nostra, proprie loquendo, non proportionantur
<lb/>affectioni qua Deum in seipso diligimus, quia ex nostris operibus nihil ei
<lb/>accrescit vel accrescere potest. Sed si esset possibile quod ex nostris operibus
<lb/>aliquid ei accresceret, habens caritatem multo plura faceret propter beatitudinem
<lb/>ei conservandam quam propter eam sibi adipiscendam.
<lb/>Ad quintum dicendum, quod Deus ubique aequaliter diligitur; tamen divinum
<lb/>bonum in isto esse, non est tantum amabile sicut ipsum esse in Deo: quia non
<lb/>aeque perfecte in omnibus est.
<lb/>ARTICULUS 4
<lb/><hi rend="bold">Utrum in dilectione Dei possit haberi respectus</hi>
<lb/><hi rend="bold">ad aliquam mercedem</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod non possit in dilectione Dei haberi respectus ad aliquam mercedem.
<lb/>Quia Ioan. 10, mercenarius vituperatur. Sed mercenarius dicitur qui mercedem
<lb/>quaerit. Ergo dilectio Dei ex caritate non admittit respectum mercedis.
<lb/>2. Praeterea, Augustinus dicit: «Deo licet sine praemio serviri non possit,
<lb/>tamen sine intuitu praemii serviendum est». Sed praemium nihil aliud est quam
<lb/>merces laboris. Ergo sine respectu mercedis Deo serviendum est.
<lb/>3. Praeterea, amicitia civilis quamvis habeat multas dilectiones et utilitates,
<lb/>tamen ad eas non respicit, sed supra honestum fundatur. Sed amicitia caritatis
<lb/>magis est honesta quam amicitia civilis. Ergo nec ipsa ad aliquam utilitatem
<lb/>respicit.
<pb n="vol. 6, p. 422"/>
<lb/>4. Praeterea, merces est finis eorum quae propter mercedem fiunt. Sed finis
<lb/>diligitur magis quam ea quae sunt ad finem. Si ergo Deus propter aliquam mercedem
<lb/>diligeretur, aliquid aliud magis diligeretur Deo; quod est contra rationem
<lb/>caritatis.
<lb/>5. Praeterea, sicut per caritatem homo adipiscitur praemium, ita etiam fugit
<lb/>poenam. Sed caritas expellit timorem poenae, maxime si sit perfecta. Ergo videtur
<lb/>quod etiam excludit intuitum mercedis.
<lb/>SED CONTRA, sicut dicitur in Glossa Matth. 1, spes generat caritatem.
<lb/>Sed spes est expectatio mercedis. Ergo caritas potest esse cum intuitu mercedis.
<lb/>Praeterea, Hebr. 11, dicitur de sanctis patribus, quod aspiciebant in remunerationem.
<lb/>Sed constat quod ipsi diligebant Deum ex caritate. Ergo dilectio Dei ex
<lb/>caritate compatitur intuitum mercedis.
<lb/>Praeterea, amicorum est quod quaerant invicem perfrui. Sed nihil aliud est
<lb/>merces nostra quam perfrui Deo, videndo ipsum. Ergo caritas non solum non
<lb/>excludit, sed etiam facit habere oculum ad mercedem.
<lb/><hi rend="bold">Solutio</hi>
<lb/>Respondeo dicendum, quod merces proprie dicitur praemium quod quis ex
<lb/>labore vel aliquo opere meretur. Praemium autem est quod alicui in bonum eius
<lb/>redditur; unde merces, inquantum huiusmodi, importat aliquid referibile per
<lb/>amorem ad id cui merces redditur: mercedem enim aliquis propter seipsum
<lb/>amat. Non tamen est de ratione mercedis quod sit intentionis finis: quia plerumque
<lb/>aliquis mercedem ex opere non quaerit, cui merces datur. Ea autem
<lb/>quae propter se aliquis diligit, vel sunt perfectiones illius formaliter, sicut sanitas,
<lb/>virtus, operatio, dilectio, et huiusmodi; vel sunt effectiva vel conservativa
<lb/>horum, aut contrariorum prohibitiva. Unde si aliquis amat aliquid extra se
<lb/>propter seipsum, illud potest dici merces, inquantum ex eo aliquid in ipso relinquitur
<lb/>vel conservatur.
<lb/>Sed, sicut supra dictum est, de ratione amicitiae est quod amicus sui gratia diligatur;
<lb/>unde amicus non habet in amicitia rationem mercedis, proprie loquendo,
<lb/>quamvis ea quae ex amico in nobis fiunt, rationem mercedis habere possint,
<lb/>sicut delectationes, et utilitates quas ex ipso amans consequitur, ratione quarum
<lb/>ipse amicus merces dicitur quasi causaliter, sicut dicitur Deus merces
<lb/>nostra ratione eorum quae ex ipso in nobis sunt.
<lb/>Patet ergo quod ponere mercedem aliquam finem amoris ex parte amati, est
<lb/>contra rationem amicitiae. Unde caritas per hunc modum oculum ad mercedem
<lb/>habere non potest: hoc enim esset Deum non ponere ultimum finem, sed bona
<lb/>quae ex ipso consequitur. Sed ponere mercedem esse finem amoris ex parte
<lb/>amantis, non tamen ultimum, prout scilicet ipse amor est quaedam operatio
<lb/>amantis, non est contra rationem amicitiae: quia ipsa amoris operatio cum sit
<pb n="vol. 6, p. 424"/>
<lb/>quoddam accidens, non dicitur amari nisi propter suum subiectum, ut ex dictis
<lb/>patet: et inter ea quae propter se aliquis diligit, potest esse ordo, salva amicitia;
<lb/>unde et ipsam operationem amoris possum amare, non obstante amicitia,
<lb/>propter aliquid aliud. Erit tamen contra rationem virtutis, si virtutis operatio
<lb/>propter aliquid aliud virtute inferius, cuiusmodi sunt temporalia bona, diligatur.
<lb/>Patet ergo quod habens caritatem non potest habere oculum ad mercedem,
<lb/>ut ponat aliquid quodcumque finem amati, scilicet Dei (hoc enim esset contra
<lb/>rationem caritatis, ut est amicitia quaedam), nec iterum ut ponat aliquod
<lb/>bonum temporale finem ipsius amoris; quia hoc est contra rationem caritatis,
<lb/>ut est virtus: potest tamen habere oculum ad mercedem, ut ponat beatitudinem
<lb/>creatam finem amoris, non autem finem amati: hoc enim neque est contra
<lb/>rationem amicitiae, neque contra rationem virtutis, cum beatitudo virtutum sit
<lb/>finis.
<lb/>AD OBIECTA
<lb/>Ad primum ergo dicendum, quod mercenarius ibi dicitur qui opus spirituale
<lb/>propter mercedem temporalem exercet.
<lb/>Ad secundum dicendum, quod sine intuitu praemii serviendum est, ita quod
<lb/>praemium non ponatur finis eius quod amatur et cui servitur, sed quod ponatur
<lb/>finis ipsius servitii vel amoris.
<lb/>Ad tertium dicendum, quod amicitia non respicit delectationes et utilitates amicorum
<lb/>quasi finem, propter quem amicus amat.
<lb/>Ad quartum patet solutio per ea quae dicta sunt in corp.
<lb/>Ad quintum dicendum, quod bonum de quo est spes, magis est consonum amori
<lb/>quam malum de quo est timor; et ideo quamvis perfecta caritas foras mittat
<lb/>timorem poenae, non tamen oportet quod foras mittat intuitum mercedis.
<lb/>ARTICULUS 5
<lb/><hi rend="bold">Utrum homo magis debeat seipsum ex caritate</hi>
<lb/><hi rend="bold">diligere quam proximum</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod homo ex caritate non debeat seipsum magis quam proximum
<lb/>diligere. Illud enim propter quod aliud relinquitur, magis amatur. Sed caritas
<lb/>facit hominem seipsum relinquere quodammodo, et amato inhaerere: quia
<lb/>Dionysius dicit, quod amor ponit hominem extra se, et collocat
<lb/>eum in amato. Ergo plus amat amicum quam se.
<pb n="vol. 6, p. 426"/>
<lb/>2. Praeterea, Deum magis quam nos ipsos diligimus, inquantum bonum
<lb/>nostrum perfectius in eo quam in nobis invenitur. Sed similiter perfectius invenitur
<lb/>in aliquo proximorum quam in nobis: quia bona quae nos habemus, perfectius
<lb/>habent. Ergo debemus magis proximum quam nos ipsos diligere.
<lb/>3. Praeterea, illud quod aliquis maxime in seipso diligit, est vivere, et esse. Sed
<lb/>caritas facit ponere vitam corporalem pro fratribus: quidam enim gentiles pro
<lb/>amore amicorum se morti exposuerunt sine aliqua spe vitae aeternae. Ergo
<lb/>amicitia et caritas facit magis diligere proximum quam seipsum.
<lb/>4. Praeterea, illos magis diligimus quorum bona magis optamus, et mala magis
<lb/>vitamus. Sed, sicut dicit Philosophus in 9 Ethicor., «in tristitia amicos
<lb/>tarde vocandum, ad eorum autem tristitias prompte eundum; in laetitiis autem e
<lb/>converso, quia eos prompte vocandum, difficulter ad eorum laetitiam se ingerendum».
<lb/>Ergo caritas facit magis amare proximos quam seipsos.
<lb/>5. Praeterea, beneficentia est effectus caritatis. Sed magis laudantur qui sunt
<lb/>benefici ad amicos quam qui sunt benefici ad seipsos. Ergo caritas facit magis
<lb/>amare proximos quam seipsum.
<lb/>6. Praeterea, amicitia facit hominem gaudere de conversatione cum amicis. Sed
<lb/>homo magis delectatur de conversatione ad amicos quam de conversatione sui
<lb/>ad seipsum. Ergo plus amicos et proximos quam seipsum diligit.
<lb/>SED CONTRA, quanto quis amat salutem alicuius, tanto vitat peccatum eius. Sed
<lb/>homo magis debet vitare peccatum suum quam peccatum alterius. Ergo magis
<lb/>debet amare vitam suam quam salutem alterius.
<lb/>Praeterea, misericordia ex amore causatur. Sed homo debet incipere misereri a
<lb/>seipso, secundum quod dicit Augustinus. Ergo et a seipso
<lb/>debet incipere amorem.
<lb/>Praeterea, illud quod est naturale, vehementius est quam illud quod est voluntarium
<lb/>tantum. Sed amor sui est ex inclinatione naturae; amor autem aliorum
<lb/>est ex voluntate rationis tantum. Ergo ex caritate homo plus seipsum quam
<lb/>alios diligit.
<lb/><hi rend="bold">Solutio</hi>
<lb/>Respondeo dicendum, quod sicut aliquid invenitur perfectius in causa perfecta
<lb/>in universali quam in effectu particulari; ita aliquid perfectius invenitur in re
<lb/>quam in sui similitudine; unde cum bonum proprium alicuius inveniatur in Deo
<lb/>sicut in causa universali, in se autem sicut in effectu, in proximo autem sicut in
<lb/>similitudine; sicut Deum plus quam seipsum diligere debet benevolentiae dilectione,
<lb/>ita etiam plus se quam proximum.
<pb n="vol. 6, p. 428"/>
<lb/>Sed sciendum, quod cum in homine sit duplex natura, scilicet interior, videlicet
<lb/>rationis, quae dicitur homo interior; et exterior, scilicet natura sensualis, quae
<lb/>dicitur homo exterior: plus homo debet diligere se quantum ad naturam interiorem
<lb/>quam quantum ad naturam exteriorem; et ideo ea quae sunt bona naturae interioris,
<lb/>plus debet optare quam ea quae sunt bona sibi secundum naturam exteriorem.
<lb/>Omnia autem opera virtutis sunt sibi bona secundum interiorem naturam, inter
<lb/>quae etiam sunt illa quae quis ad amicum operatur; et ideo plura bona exteriora
<lb/>sunt impendenda amicis quam nobis ipsis, inquantum consistit in hoc bonum
<lb/>virtutis, quod est nostrum maximum bonum; sed de bonis spiritualibus semper
<lb/>plus nobis quam amicis impendere debemus et velle, et similiter etiam de malis
<lb/>vitandis.
<lb/>AD OBIECTA
<lb/>Ad primum ergo dicendum, quod in amore amatum, ut amatum, potius est quam
<lb/>amans ut amans. Sed quia, ut amans est etiam amatum a seipso; ideo potius
<lb/>potest esse in amore, inquantum est amatum, quam amatum extrinsecum, et
<lb/>magis collocatur in ipso affectus amantis quam in exteriori amato.
<lb/>Ad secundum dicendum, quod quamvis bonum quod ego habeo, possit in proximo
<lb/>perfectius inveniri quam in meipso, tamen in me semper invenitur perfectius
<lb/>ut proprium: quia bonum quod est in ipso, non est meum nisi per similitudinem.
<lb/>Bonum autem quod est in Deo, est meum etiam secundum causam.
<lb/>Ad tertium dicendum, quod tradere seipsum morti propter amicum, est perfectissimus
<lb/>actus virtutis; unde hunc actum magis appetit virtuosus quam vitam
<lb/>propriam corporalem. Unde quod aliquis vitam propriam corporalem propter
<lb/>amicum ponit, non contingit ex hoc quod aliquis plus amicum quam seipsum
<lb/>diligat; sed quia in se plus diligit quis bonum virtutis quam bonum corporale.
<lb/>Ad quartum dicendum, quod in hoc ipso quod homo non vult esse onerosus
<lb/>amico, tristitias suas communicando eidem, sed magis beneficus et delectabilis,
<lb/>secundum virtutem operatur; et ita spirituale bonum plus sibi quam amico tribuit.
<lb/>Ad quintum dicendum, quod de bonis spiritualibus magis nobis impendimus
<lb/>quam amicis; de corporalibus autem magis amicis quam nobis, ratione iam
<lb/>dicta in corp.
<lb/>Ad sextum dicendum, quod conversatio cum amicis est nobis delectabilis,
<lb/>inquantum cognoscimus bonum ipsorum, quod nobis quasi nostrum complacet.
<lb/>Et quia per visum melius cognoscuntur res quam per alium sensum; ideo amici
<lb/>magis se videre desiderant; et quia magis potest homo cognoscere quae sunt
<lb/>alterius quam quae propria, ideo magis delectatur in conversando ad amicum
<lb/>quam etiam ad seipsum: quamvis virtuosus ad seipsum delectabiliter conversetur,
<lb/>inquantum in seipso considerat memoriam, et propositum, et spem bonorum,
<lb/>quae ei delectationem ingerunt, ut dicitur in 9 Ethic.
<pb n="vol. 6, p. 430"/>
<lb/>ARTICULUS 6
<lb/><hi rend="bold">Utrum homo debeat magis ex caritate</hi>
<lb/><hi rend="bold">diligere extraneos quam propinquos</hi>
<lb/><hi rend="bold">Ad sextum sic proceditur.</hi>
<lb/>1. VIDETUR quod homo ex caritate magis debeat diligere extraneos quam propinquos.
<lb/>Caritas enim, sicut et amicitia, fundamentum habet honestum. Sed
<lb/>maior honestas vel virtus invenitur quandoque in extraneis quam propinquis.
<lb/>Ergo magis sunt diligendi ex caritate extranei quam propinqui.
<lb/>2. Praeterea, caritas facit conformitatem hominis ad Deum. Sed Deus plus diligit
<lb/>extraneos nostros quam propinquos, si sunt meliores. Ergo et nos magis eos
<lb/>diligere debemus.
<lb/>3. Praeterea, effectus respondet affectui. Sed in aliquibus debemus maiorem
<lb/>affectum amoris ostendere ad extraneos quam ad propinquos, sicut in collatione
<lb/>beneficiorum ecclesiasticorum, si extranei meliores sint. Ergo magis sunt
<lb/>diligendi etiam ex affectu quandoque extranei quam propinqui.
<lb/>4. Praeterea, concordia in caritate importatur, et ex caritate efficitur. Sed aliquando
<lb/>magis concordandum est extraneis quam propinquis, sicut in bellis
<lb/>magis obediendum est duci exercitus quam patri. Ergo magis sunt diligendi
<lb/>extranei quam propinqui.
<lb/>5. Praeterea, illud quod est debitum praeponendum est ei quod non est debitum.
<lb/>Sed reddere retributionem beneficiorum est debitum; benefacere autem
<lb/>propinquis non est debitum quandoque. Ergo magis benefaciendum est extraneis
<lb/>quam propinquis; et ita, ad minus quantum ad effectum amicitiae, extranei
<lb/>propinquis proponendi sunt.
<lb/>SED CONTRA, Galat. 6, 10: «Operemur bonum ad omnes, maxime autem ad
<lb/>domesticos fidei». Ergo propinqui praeferendi sunt extraneis.
<lb/>Praeterea, 1 Timoth. 5, 8, dicitur: «Qui suorum, et maxime domesticorum,
<lb/>curam non habet, fidem negavit, et est infideli deterior». Ergo magis habenda
<lb/>est cura propinquorum quam aliorum.
<lb/>Praeterea, magis homo debet seipsum diligere quam alios. Ergo quanto aliqui
<lb/>sunt sibi magis propinqui, magis debet eos diligere.
<lb/><hi rend="bold">Solutio</hi>
<lb/>Respondeo dicendum, quod, sicut dictum est, in corp. praeced. art., proximos
<lb/>diligimus, inquantum in eis bonum nostrum per similitudinem invenitur, loquendo
<lb/>de amore benevolentiae. Haec autem similitudo attenditur secundum quod
<lb/>cum eis communicamus: unde et secundum diversas communicationes, diversas
<pb n="vol. 6, p. 432"/>
<lb/>amicitias Philosophus distinguit. Est enim communicatio alia quidem naturalis,
<lb/>secundum quod in naturali origine aliqui communicant; et in ista communicatione
<lb/>fundatur amicitia patris et filii, et aliorum consanguineorum. Alia vero communicatio
<lb/>est oeconomica, secundum quam homines sibi in domesticis officiis
<lb/>communicant. Alia vero communicatio est politica, secundum quam homines ad
<lb/>concives suos communicant. Quarta communicatio est divina, secundum quam
<lb/>omnes homines communicant in uno corpore Ecclesiae vel actu vel potentia; et
<lb/>haec est amicitia caritatis, quae habetur ad omnes, etiam ad inimicos.
<lb/>Quia ergo caritas benevolentiam importat, quae amicis bona optat, et operatur
<lb/>bonum ad ipsos; ideo secundum unamquamque praedictarum amicitiarum
<lb/>amandi sunt amici quantum ad bona pertinentia ad communicationem illam
<lb/>super quam amicitia fundatur; unde ad patrem et consanguineos amicabiliter
<lb/>nos habere debemus in eis quae ad conservationem naturae pertinent; et ad
<lb/>domesticos in his quae ad dispensationem domus pertinent; ad concives in his
<lb/>quae ad civilem vitam spectant, sicut est simul conversari, et morari in operibus
<lb/>civilibus; ad omnes autem homines in his quae ad Deum spectant, ut omnibus
<lb/>optemus vitam aeternam, et operemur ad salutem ipsorum secundum
<lb/>modum nostrum.
<lb/>Tamen, simpliciter loquendo, secundum illam amicitiam maior debet esse dilectio,
<lb/>quae magis accedit ad id quod magis diligendum est. Maxime autem diligendus
<lb/>est Deus: et post hoc maxime debet homo seipsum diligere, ut dictum
<lb/>est. Et quia ultima dictarum amicitiarum, scilicet caritas, magis appropinquat
<lb/>ad dilectionem Dei; ideo si ab illa priores amicitiae separentur, potior simpliciter
<lb/>esset ipsa sine aliis, quam aliae sine ipsa. Non autem separantur quantum
<lb/>ad aliquem qui in hac vita vivat; sed post mortem separantur ab amicitia caritatis
<lb/>damnati. Unde plus debeo diligere hominem christianum quam patrem
<lb/>meum infidelem defunctum, simpliciter loquendo; quamvis liceat secundum
<lb/>affectum naturalem in illud magis ferri quod magis secundum naturam nobis
<lb/>coniunctum est.
<lb/>Prima amicitia magis proxima est ei qua aliquis seipsum diligit, quam secunda;
<lb/>et secunda quam tertia; et tertia simpliciter quam quarta tantum. Et ideo
<lb/>Ambrosius hunc ordinem
<lb/>dilectionis ponit, ut primo diligantur consanguinei, ad quos habetur prima amicitia:
<lb/>secundo domestici, ad quos habetur secunda, quantum ad illos qui nobiscum
<lb/>in domo conversantur; et tertia quantum ad illos qui nobis in civilibus et
<lb/>honestis actibus familiares sunt: tertio inimici, ad quos solum quarta amicitia
<lb/>habetur; et hoc intelligendum est simpliciter loquendo. Sed secundum quid
<lb/>potest ordo iste mutari, ut scilicet magis amicabiliter me habeam ad familiarem
<lb/>qui mihi convenit in operibus honestis quantum ad societatem in istis, quam ad
<lb/>patrem qui in istis non communicat; et sic est intelligendum de aliis.
<pb n="vol. 6, p. 434"/>
<lb/>AD OBIECTA
<lb/>Ad primum ergo dicendum, quod amicitia politica fundamentum habet communicationem
<lb/>in honestis operibus in quibus simul aliqui conversantur; sed amicitia
<lb/>naturalis habet fundamentum communicationem naturalem; et haec communicatio
<lb/>propinquior est illi qua homo sibi communicat. Unde sicut homo simpliciter se
<lb/>ipsum debet magis diligere quo ad naturam, etiamsi malus sit, quam alium
<lb/>bonum; ita etiam naturam patris sui magis diligere debet, simpliciter loquendo
<lb/>quam alium bonum; non quidem inquantum malus, sed ad hoc ut bonus sit.
<lb/>Ad secundum dicendum, quod in hoc Deo conformamur quod diligimus eos
<lb/>magis qui nobiscum magis communicant, sicut et ipse eos qui secum magis
<lb/>communicant, magis diligit: quamvis non sint iidem qui nobiscum et cum eo
<lb/>magis communicant.
<lb/>Ad tertium dicendum, quod in illis quae non pertinent ad communicationem naturalem
<lb/>quam cum patre vel consanguineis habemus, non oportet quod magis consanguineis
<lb/>benefaciamus, sed illis qui magis coniuncti sunt nobis secundum illam
<lb/>communicationem ad quam illa bona pertinent; et ideo beneficia ecclesiastica
<lb/>non sunt danda magis consanguineis, sed eis qui magis sunt idonei ad regimen
<lb/>Ecclesiae: quia illi, quantum ad hoc quod dispensatores divinorum sumus, magis
<lb/>nobiscum communicant. Sed de patrimonio proprio, et de his quae homo proprio
<lb/>et licito lucro acquirit, potest benefacere consanguineis potius quam aliis, et
<lb/>debet, nisi ex alia parte sit aliquid quod praeponderet, ut indigentia, vel utilitas.
<lb/>Ad quartum patet solutio per iam dicta: quia ad unumquemque magis amicabiliter
<lb/>nos debemus habere in eis quae ad communicationem illam pertinent,
<lb/>secundum quod amicitia nobis iunguntur.
<lb/>Ad quintum dicendum, quod in his quae ad conservationem naturae pertinent,
<lb/>magis sumus debitores parentibus, a quibus naturam accepimus, quam aliquibus
<lb/>aliis; et consanguineis consequenter; et ideo magis liberare debemus
<lb/>patrem a morte quam extraneum, etiam si ille nos in casu simili liberasset. Sed
<lb/>in aliis beneficiis possumus nos quandoque magis amicabiliter habere ad extraneos
<lb/>quam ad propinquos.
<pb n="vol. 6, p. 436"/>
<lb/>ARTICULUS 7
<lb/><hi rend="bold">Utrum pater sit maxime diligendus, vel filii, vel benefactores;</hi>
<lb/><hi rend="bold">vel seipsum debeat diligere, vel uxorem, vel fratres, vel matrem</hi>
<lb/><hi rend="bold">Ad septimum sic proceditur.</hi>
<lb/>1. VIDETUR quod pater non sit maxime diligendus. Effectus enim affectui
<lb/>respondet, et ipsum demonstrat. Sed magis ostendere debemus effectum amoris
<lb/>filiis quam patribus: non enim filii debent parentibus thesaurizare, sed e converso,
<lb/>2 Corinth., cap. 12. Ergo filii magis amandi sunt quam parentes.
<lb/>2. Praeterea, caritatis ordo naturae ordini non repugnat, cum caritas naturam
<lb/>non destruat, sed perficiat. Sed naturaliter homo plus diligit filium quam
<lb/>patrem; sicut etiam naturaliter plus diligit beneficiatum, quam e converso,
<lb/>inquantum relucet in eo suum bonum magis, ut dicitur in 9 Ethic. Ergo et
<lb/>secundum caritatem filii parentibus sunt magis amandi.
<lb/>3. Praeterea, unusquisque debet seipsum plus diligere quam aliquem alium post
<lb/>Deum. Sed uxorem debet homo diligere sicut seipsum, cum sit unum corpus
<lb/>cum ea. Ergo debet uxorem magis quam alium aliquem diligere.
<lb/>4. Praeterea, magis debemus diligere eos qui nos magis diligunt. Sed matres
<lb/>magis diligunt filios quam patres. Ergo et filii magis debent diligere matres
<lb/>quam patres.
<lb/>5. Praeterea, similitudo est causa amicitiae. Sed filiae magis similantur matribus
<lb/>quam patribus. Ergo ad minus filiae debent plus amare matres quam patres, et
<lb/>sorores quam fratres; et ita ordo qui in littera ponitur, non est universalis.
<lb/>6. Praeterea, fratres Petri sunt propinquiores patri eius quam filii sui. Si ergo
<lb/>pater esset super omnes alios diligendus, fratres essent magis diligendi quam
<lb/>filii: cuius contrarium in littera dicitur.
<lb/>SED CONTRA, super omnia debemus diligere Deum. Sed amor quem habemus ad
<lb/>patrem, magis similatur amori quem habemus ad Deum, qui est pater noster.
<lb/>Ergo patrem super omnes alios magis debemus amare.
<lb/>Praeterea, ille cui nunquam sufficienter potest retribui, maxime est amandus.
<lb/>Sed, sicut dicit Philosophus in 8 Ethic., nunquam sufficienter possumus
<lb/>retribuere patribus, a quibus esse, nutrimentum et disciplinam accepimus. Ergo
<lb/>maxime inter proximos debemus patrem amare.
<lb/>Praeterea, quanto maior est amor, tanto firmior est. Sed amor filii ad patrem est
<lb/>firmior quam e converso: quia filii non possunt abnegare parentes, sicut possent
<lb/>patres filios abnegare, et eos propter aliquod crimen accusare et expellere a se,
<lb/>ut dicitur 8 Ethic. Ergo magis diligendi sunt patres quam filii.
<pb n="vol. 6, p. 438"/>
<lb/><hi rend="bold">Solutio</hi>
<lb/>Respondeo dicendum, quod amicitia propinquorum, ut dictum est, in corp.
<lb/>praeced. art., fundatur super communicatione naturali. Omnis autem communicatio
<lb/>naturalis fundatur super originem, secundum quam est pater et filius.
<lb/>Fratres enim dicuntur aliqui in hoc quod ab eodem patre nascuntur, et sic deinceps.
<lb/>Unde tota amicitia propinquorum fundatur super amicitia patris ad
<lb/>filium; et ideo haec amicitia est maior quam aliqua alia propinquorum. In hac
<lb/>autem amicitia quodammodo filii praeponuntur parentibus, quodammodo
<lb/>parentes filiis, secundum duplicem modum amoris.
<lb/>Amatur enim aliquid ut res distincta, sicut amo hominem; et aliquid ut alterius
<lb/>existens, sicut amo manum meam, vel aliud membrum, uno amore quo amo me
<lb/>ipsum. Loquendo ergo de amore alicuius rei in se, sic magis amantur parentes
<lb/>quam filii; loquendo autem de amore quo aliquid amatur in altero, sic filii
<lb/>magis diliguntur quam parentes. Cuius ratio est, quia unumquodque tanto
<lb/>magis diligitur, quanto nobis magis propinquum est. Propinquius autem est aliquid
<lb/>alicui quod habet ordinem essentialem ad illum, quam quod accidentaliter
<lb/>ad ipsum ordinatur. Causa autem essentialis est effectui sicut genus speciei; sed
<lb/>effectus ad causam accidentaliter se habet, quia sequitur esse eius sicut species
<lb/>ad genus, nisi effectus sit aliquid causae; quia sic effectus comparabitur ad
<lb/>causam per modum partis integralis, quae est actu et essentialiter in toto;
<lb/>secundum autem quod est aliquid causae, non est distinctum ab ea, sed est
<lb/>unum cum ipsa.
<lb/>Considerando ergo patrem et filium ut sunt quaedam personae in se distinctae,
<lb/>sic pater magis amatur, cum sit causa, quam filius, qui est effectus. Sed quia
<lb/>filius est quaedam res patris, et non e converso; ideo diligitur filius alia dilectione,
<lb/>inquantum res patris est, ut membrum diligentis ipsius. Unde Philosophus
<lb/>dicit, quod illud quod est ex aliquo genitum, est propinquius,
<lb/>sicut membrum, puta pes vel dens. Et quia hoc modo quasi una dilectione diligitur
<lb/>cum illa qua aliquid seipsum diligit; ideo secundum hoc filius magis quam
<lb/>pater diligitur. Et secundum hanc viam assignat Philosophus tres rationes
<lb/>quare filii magis diliguntur parentibus. Prima est quia filii sunt sicut membrum
<lb/>patris; unde aliquis diligit filium sicut seipsum. Secundo, quia patres sciunt
<lb/>magis aliquos esse suos filios quam e converso. Tertio, quia bonum patris in
<lb/>filio refulget, sicut bonum causae in effectu; unde naturaliter quilibet artifex
<lb/>diligit opera sua sicut filios. Sed quia amor quo diligitur aliquid in seipso,
<lb/>magis habet de ratione benevolentiae, quae est principium amicitiae et radix;
<lb/>ideo amicitia magis habetur ad patrem quam ad filium, et caritas similiter,
<lb/>quamvis aliquo modo amor sit magis ad filium.
<lb/>Quidam autem dicunt, quod magis amantur filii affectu naturali, sed patres affectu
<lb/>caritatis. Sed hoc non placet mihi: quia nihil naturalium inordinatum est: esset
<lb/>autem inclinatio inordinata, si inclinaret in diligendum magis quod minus diligendum
<pb n="vol. 6, p. 440"/>
<lb/>est. Unde caritas ordinem naturae non mutat, sed perficit. Praeterea in
<lb/>quibusdam homo magis inclinatur naturaliter ad amorem patris quam ad amorem
<lb/>filii; sicut homo facilius expellit a se filium quam patrem, quem non expellit
<lb/>nisi propter abundantem malitiam, ut Philosophus dicit in 8 Ethic.
<lb/>Similiter etiam quaedam animalia inclinantur magis ad parentes quam ad filios
<lb/>inclinatione naturali in quibusdam, sicut narrat Basilius in Hexameron, lib. 8,
<lb/>de ciconiis, quae parentes suos aetate confectos fovent plumis, alimenta
<lb/>ministrant, et in volatu supportant. Unde constat quod etiam secundum
<lb/>naturalem inclinationem et secundum caritatem distinctione opus est.
<lb/>AD OBIECTA
<lb/>Ad primum ergo dicendum, quod pater causa est filii; causae autem est influere
<lb/>in causatum, et non e converso. Unde amor naturalis ad filium attenditur
<lb/>secundum inclinationem naturalem affectus ad benefaciendum sibi; sed amor
<lb/>filii ad patrem attenditur secundum inclinationem naturalem ad subiiciendum
<lb/>se ei; et haec inclinatio non est minor quam prima, immo maior. Unde maiorem
<lb/>malitiam oportet advenire ad hoc quod homo avertatur ab ista inclinatione
<lb/>quam a prima. Quamvis autem aliquo in casu pater sit inferior filio, inquantum
<lb/>indiget auxilio eius; hoc tamen non convenit patri inquantum pater est: quia
<lb/>inquantum pater est, semper est superior et causa. Et quia natura semper inclinat
<lb/>ad illud quod semper est et per se, non ad illud quod accidit in casu; ideo
<lb/>non est tanta inclinatio naturalis ad benefaciendum patri sicut ad benefaciendum
<lb/>filio. Sed hanc inclinationem facit ratio, quae in hominibus supplet illud
<lb/>ad quod natura non sufficiebat. In aliis autem animalibus, in quibus hoc frequenter
<lb/>contingit, quod patres propter senectutem indigent filiorum auxilio,
<lb/>quia rationem non habent, indidit natura inclinationem filiis ut patribus providerent,
<lb/>sicut e converso, ut dictum est de ciconiis.
<lb/>Ad secundum dicendum, quod ratio illa procedit de amore filii, secundum quod
<lb/>diligitur ut bonum patris: sic enim beneficiatum naturaliter plus diligitur quam
<lb/>beneficians, inquantum est factura benefacientis, quia relucet in eo opus suum.
<lb/>Ad tertium dicendum, quod uxor in actum generationis assumitur; unde videtur
<lb/>in eodem gradu ponenda esse, quantum ad amorem benevolentiae, cum filiis.
<lb/>Ad quartum dicendum, quod matres naturaliter plus diligunt filios quam patres
<lb/>propter tres rationes. Primo, quia magis laborant in eorum generatione, unde
<lb/>ponunt magis ibi de suo. Secundo, quia magis sciunt quod sunt sui filii quam
<lb/>patres. Tertio, quia statim natos secum tenent et nutriunt; non autem patres:
<lb/>sicut et consanguineos cum quibus conversati sumus, magis diligimus, quia
<lb/>amicitiae naturali adiungitur amicitia socialis: et hoc totum redit ad hoc quod
<lb/>plus de suo ponit mater in filio quam pater. Sed plus de eo quod est filii, ponitur
<lb/>a patre quam a matre, quia pater dat formam, et mater dat materiam; et ideo
<lb/>naturaliter homo plus diligit patrem, et consanguineos ex parte patris, quam ex
<lb/>parte matris.
<pb n="vol. 6, p. 442"/>
<lb/>Ad quintum dicendum, quod filia in his quae ad perfectionem pertinent, quae
<lb/>ipsa magis in se diligit, plus similatur patri quam matri; sed in his quae pertinent
<lb/>ad defectus plus similatur matri quam patri, et hoc non est dilectionis
<lb/>ratio; et ideo etiam homo plus diligit naturaliter fratres quam sorores, inquantum
<lb/>perfectius imitantur patrem quam sorores.
<lb/>Ad sextum dicendum, quod quamvis fratres sint propinquiores patri, tamen filii
<lb/>sunt propinquiores nobis. Nos autem debemus nosipsos magis diligere quam
<lb/>patres; et ideo magis filios quam fratres diligimus.
<lb/>ARTICULUS 8
<lb/><hi rend="bold">Utrum gradus caritatis convenienter distinguantur</hi>
<lb/><hi rend="bold">Ad octavum sic proceditur.</hi>
<lb/>1. VIDETUR quod inconvenienter distinguantur isti gradus caritatis. Quia perfectio
<lb/>caritatis consistit in hoc quod Deus ex toto corde diligatur. Sed hoc non est
<lb/>possibile in via, ut supra dictum est, distinct. 27, quaest. 3, art. 2. Ergo caritas
<lb/>in via non potest esse perfecta.
<lb/>2. Praeterea, illud quod est semper in augeri, non potest esse perfectum. Sed
<lb/>caritas, quamdiu in hac vita sumus, semper potest augeri, ut in 1 lib., dist. 17,
<lb/>quaest. 1, art. 1, corp., dictum est. Ergo non potest esse perfecta.
<lb/>3. Praeterea, in quolibet motu possunt accipi infinita media inter primum et
<lb/>ultimum. Sed caritas incipiens est quasi principium motus; terminus autem perfectio
<lb/>caritatis est. Ergo possunt infiniti gradus assignari.
<lb/>4. Praeterea, quando incipit, etiam est proficiens. Ergo non debet distingui proficiens
<lb/>ab incipiente.
<lb/>SED CONTRA, vita spiritualis similatur vitae naturali. Sed in profectu naturalis
<lb/>vitae assignantur determinati gradus aetatum. Ergo et in caritate, secundum
<lb/>quam est spiritualis vita animae, debent determinati gradus assignari.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod omnes teneantur ad caritatem perfectam. Quia stare
<lb/>in via Dei, ut dicit Bernardus, retrocedere
<lb/>est. Sed omnis qui procedit in via Dei, ad perfectionem tendit. Ergo omnes
<lb/>tenentur ad perfectionem caritatis tendere.
<lb/>2. Praeterea, quilibet tenetur magis diligere proximum quam corpus proprium.
<lb/>Sed ponere vitam corporalem pro fratribus est perfectae caritatis. Ergo quilibet
<lb/>tenetur ad perfectam caritatem.
<pb n="vol. 6, p. 444"/>
<lb/>3. Praeterea, illi qui negaverunt Deum propter timorem mortis, a peccato non
<lb/>excusantur. Sed non peccassent nisi tenerentur ad hoc. Ergo quilibet tenetur ad
<lb/>moriendum pro Christo, quod est perfectae caritatis.
<lb/>4. Praeterea, Philosophus dicit in 8 Ethic., quod in honoribus qui
<lb/>sunt ad parentes et ad Deum, non possumus reddere aequivalens; sed iustitia
<lb/>attenditur in hoc quod reddit illis quod potest. Sed ad opus iustitiae omnes
<lb/>tenentur. Ergo quilibet debet pro Deo facere totum quod potest. Potest autem ad
<lb/>opera perfectionis se extendere. Ergo tenetur ad illa.
<lb/>SED CONTRA, quilibet peccat omittens id ad quod tenetur. Si ergo omnes tenentur
<lb/>ad perfectam caritatem, omnes imperfecti damnarentur; quod falsum est.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod habentes caritatem perfectam teneantur ad omnia
<lb/>quae sunt perfectionis. Quia, sicut dicit Gregorius, «Cum
<lb/>crescunt dona, rationes etiam crescunt donorum»; et Luc. 10, 1, dicitur: cui
<lb/>plus committitur, plus ab eo exigitur. Sed ei qui habet perfectam caritatem, plus
<lb/>committitur. Ergo et plus tenetur secundum exigentiam doni accepti; et ita videtur
<lb/>quod teneatur ad ea quae perfectionis sunt.
<lb/>2. Praeterea, sicut se habet imperfectus ad communia, ita se habet perfectus ad
<lb/>ea quae perfectionis sunt. Sed imperfectus tenetur ad communia. Ergo et perfectus
<lb/>ad ea quae perfectionis sunt.
<lb/>3. Praeterea, Apostolus tenebatur ad evangelizandum (quia dicit 1 Corinth. 9, 16:
<lb/>«Si non evangelizavero, vae mihi est; necessitas enim mihi incumbit»), quod est
<lb/>perfectionis; non nisi quia habebat perfectam caritatem. Ergo illi qui habent
<lb/>perfectam caritatem, tenentur ad ea quae perfectionis sunt.
<lb/>SED CONTRA, quanto aliquis plus habet de caritate, plus habet de libertate: quia
<lb/>«ubi Spiritus Domini, ibi libertas»; 2 Corinth. 3, 17. Sed perfectam caritatem
<lb/>habens, potissime habet libertatem. Ergo minus habet de obligatione. Ergo
<lb/>obligatus est ad minora quam alii.
<lb/>Praeterea, perfectionis est lingua non offendere et peccata venialia vitare. Sed
<lb/>hoc nullus facit, nec etiam Apostoli. Ergo perfecti non obligantur ad ea quae
<lb/>perfectionis sunt.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod sicut in augmento corporali
<lb/>distinguuntur diversae aetates secundum diversos effectus notabiles in quos
<lb/>natura proficit, quos prius exercere non poterat; ita etiam in augmento spirituali
<lb/>assignantur gradus diversi caritatis secundum aliquos notabiles effectus
<lb/>quos in habente caritatem caritas relinquit.
<pb n="vol. 6, p. 446"/>
<lb/>Primus ergo effectus caritatis est ut homo a peccato discedat; et ideo mens
<lb/>caritatem habentis in primis circa hoc maxime occupatur ut a peccatis praeteritis
<lb/>emundetur, et a futuris praecaveat; et quantum ad hunc effectum dicitur
<lb/>caritas incipiens. Secundus effectus est ut iam fiduciam de liberatione peccatorum
<lb/>habens ad bonum adipiscendum se extendat; et quantum ad hunc effectum
<lb/>dicitur caritas proficiens: non quin in aliis statibus proficiat, sed quia in hoc
<lb/>statu praecipua cura est de adipiscendis bonis, dum homo semper ad perfectionem
<lb/>anhelat. Tertius effectus est ut homo iam ad ipsa bona quasi connutritus,
<lb/>quodammodo sibi naturalia habeat ipsa, et in eis quiescat et delectetur: et hoc
<lb/>ad perfectam caritatem pertinet.
<lb/>Status autem medius duo habet: unum secundum quod comparatur ad primum
<lb/>statum, quia roboratur contra mala, de quibus caritas incipiens sollicita est;
<lb/>aliud quod nutritur, secundum quod tendit in statum tertium, semper magis ac
<lb/>magis bona quasi sibi incorporando. Similiter etiam perfecta caritas duos
<lb/>habet gradus. Unus est secundum quod in bonis communibus quasi iam secura
<lb/>conquiescit; et secundum hoc dicitur perfecta: alius secundum quod ad quaelibet
<lb/>difficilia manum mittit; et secundum hoc dicitur perfectissima; vel perfecta
<lb/>quantum ad statum viae, perfectissima quantum ad statum patriae.
<lb/>AD OBIECTA
<lb/>Ad primum ergo dicendum, quod praeceptum illud quodammodo servatur in via
<lb/>quantum ad perfectionem viae, quodammodo in patria quantum ad perfectionem
<lb/>patriae.
<lb/>Ad secundum dicendum, quod quamvis caritas semper augeatur quantum ad
<lb/>intensionem circa eosdem effectus; non tamen augetur ut addantur ei aliqui
<lb/>notabiles effectus qui prius non fuerunt.
<lb/>Ad tertium dicendum, quod quamvis possint accipi infinita media, non tamen
<lb/>habent notabilem diversitatem.
<lb/>Ad quartum dicendum, quod quamvis incipiens proficiat, magis tamen occupatur
<lb/>mens eius circa remotionem malorum quam circa profectum in bona; et ideo
<lb/>non dicitur proficiens quantum ad statum, quia moralia denominantur a fine.
<lb/><hi rend="bold">Solutio II</hi>
<lb/>Ad secundam quaestionem dicendum, quod quantitatis caritatis dupliciter potest
<lb/>attendi. Uno modo secundum intensionem caritatis; alio modo secundum obiecta:
<lb/>sicut est etiam de quantitate cuiuslibet virtutis vel moralis vel naturalis: et secundum
<lb/>hoc etiam potest attendi duplex perfectio caritatis: una secundum intensionem,
<lb/>scilicet ut perfecte diligat; alia secundum obiecta vel effectus, ut perfecta
<lb/>faciat. Unaquaeque autem harum perfectionum potest dupliciter attendi in caritate.
<lb/>Habet enim perfectionem quantum ad esse suum, secundum quod est perfecta
<lb/>in specie sua: et haec est perfectio sufficientiae, et ad hanc omnes tenemur,
<lb/>sicut ad caritatem: quia caritas habet quantitatem determinatam utroque modo,
<pb n="vol. 6, p. 448"/>
<lb/>citra quam non porrigitur; et in hoc stat perfectio essentialis ipsius. Habet
<lb/>etiam perfectionem quantum ad bene esse; et in hac perfectione distinguendum
<lb/>est: quia ad perfectionem quae est per intensionem tenetur tendere, quamvis
<lb/>non teneatur eam habere: sed ad perfectionem quae est secundum obiecta non
<lb/>tenetur simpliciter quis neque tendere, neque eam habere; sed tenetur eam non
<lb/>contemnere, nec contra eam se obfirmare. Et ratio est, quia praemium essentiale,
<lb/>ad quod tendere tenemur, mensuratur secundum intensionem caritatis, non
<lb/>secundum magnitudinem factorum: quia Deus magis pensat ex quanto quam
<lb/>quantum fiat. Sed tamen tenetur in casu ad aliqua opera perfectionis operibus
<lb/>similia, ut dicetur.
<lb/>AD OBIECTA
<lb/>Ad primum ergo dicendum, quod intelligitur de profectu qui est secundum
<lb/>intensionem, in quem debet homo semper conari.
<lb/>Ad secundum dicendum, quod cum scimus fratrem posse liberari per mortem
<lb/>corporis a morte animae sine periculo animae nostrae; tunc tradere animam
<lb/>pro fratribus non est perfectionis, sed necessitatis: alias autem est perfectionis.
<lb/>Et similiter dicendum ad tertium quod perfectionis est quod homo persecutionibus
<lb/>se offerat, quando incumbit periculum fidei; sed quod comprehensus non
<lb/>neget, hoc necessitatis est.
<lb/>Ad quartum dicendum, quod in illis quae non sunt determinata ad unum, non
<lb/>potest tota potentia obligari ad aliquid unum; quia periret ratio contingentiae,
<lb/>secundum quam aliquid deficere potest in minori parte. Cum ergo homines in
<lb/>statu isto non habeant liberum arbitrium determinatum, non exigitur quod
<lb/>totum posse expendatur in servitium Dei: hoc enim erit in patria, quando iam
<lb/>defectus incidere non poterit: sed sufficit quod nihil de posse nostro contra
<lb/>Deum expendamus, et illa quae nobis determinata sunt faciamus; alias periret
<lb/>ratio nostri status. Unde sicut Deus non exigit a nobis quantum ipse dedit
<lb/>nobis, quia non possumus; ita non exigit a nobis quantum possumus, quia hoc
<lb/>esset contra rationem nostri status.
<lb/><hi rend="bold">Solutio III</hi>
<lb/>Ad tertiam quaestionem dicendum, quod habens caritatem perfectam potest intelligi
<lb/>dupliciter. Uno modo quantum ad perfectionem caritatis quae est penes
<lb/>obiecta; sicut dicuntur perfecti illi quibus competit opera perfectionis facere vel
<lb/>ex voto, sicut religiosis, vel ex officio, sicut praelatis; et sic ex debito non tenentur
<lb/>tales perfecti ad quae alii non teneantur, nisi ad illa quae voverunt, vel quae officio
<lb/>suo sunt annexa; unde nec praelati nec religiosi tenentur ad omnia consilia.
<lb/>Alio modo quantum ad perfectionem caritatis quae est secundum intensionem,
<lb/>sicut aliquis saecularis laicus fervens in caritate; et talis non obligatur ad
<lb/>opera perfectionis nisi sicut alii; sed obligatur ad intensius Deum diligendum
<lb/>pro bonis acceptis; et ad hoc ex habitu caritatis perfecto inclinatur.
<pb n="vol. 6, p. 450"/>
<lb/>AD OBIECTA
<lb/>Ad primum ergo dicendum, quod tenetur ad plus et perfectius agendum, sed
<lb/>non ad opera alia facienda ex commisso; quamvis alius forte plus teneatur ex
<lb/>dimisso. Sed commissum multo maius est quam dimissum: quia bonum est
<lb/>magis bonum quam malum sit malum. Tamen ille qui est debitor ex dimisso,
<lb/>tenetur ad aliqua ad quae iste non tenetur, sicut ad satisfaciendum.
<lb/>Ad secundam dicendum, quod illa ratio falsum supponit, nisi intelligatur de
<lb/>perfectis qui voverunt aliqua perfectionis opera, ad quae tenentur prae aliis.
<lb/>Ad tertium dicendum, quod Paulo competebat hoc propter officium praelationis.
<lb/>Sciendum tamen, quod ratio facta ad oppositum, minus concludit: quia perfecti
<lb/>non minus tenentur, sed minus ex debito moventur: quia amor magis eos quam
<lb/>debitum movet, etiam in his quae debent; et quantum ad hoc dicitur maior in
<lb/>eis esse libertas.
<lb/><hi rend="bold">EXPOSITIO TEXTUS</hi>
<lb/>«Multorum caritas inordinata est». Caritatem hic large pro dilectione vel amicitia
<lb/>ponit.
<lb/>«Qui si boni sint, malis filiis praeponendi sunt»: non in illis quae ad naturalem
<lb/>communicationem pertinent, sicut est hereditatis dimissio, educatio, et huiusmodi;
<lb/>nisi forte superabundans malitia filiorum eos indignos paterno beneficio
<lb/>faciat.
<lb/>«Perfecta caritas est, ut quis sit paratus pro fratribus mori». Contra. Imperfectus
<lb/>non est paratus pro Deo mori. Ergo perfectus magis diligit proximum
<lb/>quam imperfectus Deum. Et dicendum, quod hoc contingit ex hoc quod perfectus
<lb/>minus amat vitam corporalem quam imperfectus. Et iterum perfectus hoc
<lb/>facit ex superabundantia divinae caritatis. Non enim potest esse ut aliqua caritas
<lb/>tantum diligat proximum quantum aliqua Deum. Sed hae duae dilectiones
<lb/>non sunt nisi unius generis; sed una est ut finis et causa diligendi; alia ut eius
<lb/>quod est ad finem, et ut eius quod rationem diligendi ex alio sortitur; unde non
<lb/>sunt comparabiles.
<lb/>«Cum ad perfectionem pervenerit, dicit: Cupio dissolvi». Instantiam videtur
<lb/>habere in beato Petro, cui Dominus dixit, Ioan. 21, 18: «Extendes manum tuam,
<lb/>et alius ducet te quo tu non vis»; et in beato Martino, qui vivere non recusavit.
<lb/>Ad primum ergo dicendum, quod illud intelligitur de voluntate naturali; hoc
<lb/>autem de voluntate rationis. Ad secundum dicendum, quod perfecta caritas,
<lb/>inquantum habet aliquid de amore concupiscentiae, sic vult potissime frui Deo;
<lb/>sed secundum quod consistit principalius in benevolentia, sic facit appetere id
<lb/>quod est Deo placitum; et secundum hoc loquebatur beatus Martinus.
<lb/>De augmento autem caritatis dictum est in lib. 1, dist. 27, quaest. 2, art. 1, 2, 3, 4.
<pb n="vol. 6, p. 456"/>
<lb/><hi rend="bold">IN TERTIUM SENTENTIARUM, DISTINCTIO 30</hi>
<lb/><hi rend="bold">DIVISIO TEXTUS</hi>
<lb/>Postquam determinavit Magister de ordine caritatis respectu diversorum diligendorum
<lb/>quantum ad quantitatem dilectionis, hic determinat ordinem quantum
<lb/>ad efficaciam merendi. Dividitur autem haec pars in duas: in prima prosequitur
<lb/>suam intentionem; in secunda movet quamdam dubitationem ex dictis,
<lb/>ibi: «Illud vero quod sequitur, magis nos movet».
<lb/>Prima in duas: in prima ponit quaestionem; in secunda determinat eam, ibi:
<lb/>«Sed haec comparatio implicita est». Et circa hoc tria facit: primo determinat
<lb/>quaestionem; secundo obiicit in contrarium, ibi: «Augustinus tamen sentire
<lb/>videtur maius esse diligere inimicum quam amicum»; tertio solvit, ibi: «Quod si
<lb/>quis simpliciter concedere noluerit.... determinet ista secundum praemissam
<lb/>intelligentiam».
<lb/>«Illud vero quod sequitur, magis nos movet». Hic tria facit: primo ponit dubitationem;
<lb/>secundo ponit quamdam falsam solutionem, ibi: «Quidam quod hic
<lb/>dicitur, simpliciter tenere volentes, illud praeceptum determinant»; tertio ponit
<lb/>opinionem propriam, ibi: «Sed melius est ut intelligatur omnibus illo mandato
<lb/>praecipi cunctos diligere, etiam inimicos».
<pb n="vol. 6, p. 456"/>
<lb/><hi rend="bold">IN TERTIUM SENTENTIARUM, DISTINCTIO 30</hi>
<lb/><hi rend="bold">DIVISIO TEXTUS</hi>
<lb/>Postquam determinavit Magister de ordine caritatis respectu diversorum diligendorum
<lb/>quantum ad quantitatem dilectionis, hic determinat ordinem quantum
<lb/>ad efficaciam merendi. Dividitur autem haec pars in duas: in prima prosequitur
<lb/>suam intentionem; in secunda movet quamdam dubitationem ex dictis,
<lb/>ibi: «Illud vero quod sequitur, magis nos movet».
<lb/>Prima in duas: in prima ponit quaestionem; in secunda determinat eam, ibi:
<lb/>«Sed haec comparatio implicita est». Et circa hoc tria facit: primo determinat
<lb/>quaestionem; secundo obiicit in contrarium, ibi: «Augustinus tamen sentire
<lb/>videtur maius esse diligere inimicum quam amicum»; tertio solvit, ibi: «Quod si
<lb/>quis simpliciter concedere noluerit.... determinet ista secundum praemissam
<lb/>intelligentiam».
<lb/>«Illud vero quod sequitur, magis nos movet». Hic tria facit: primo ponit dubitationem;
<lb/>secundo ponit quamdam falsam solutionem, ibi: «Quidam quod hic
<lb/>dicitur, simpliciter tenere volentes, illud praeceptum determinant»; tertio ponit
<lb/>opinionem propriam, ibi: «Sed melius est ut intelligatur omnibus illo mandato
<lb/>praecipi cunctos diligere, etiam inimicos».
<pb n="vol. 6, p. 458"/>
<lb/><hi rend="bold">QUAESTIO 1</hi>
<lb/>Hic quaeruntur quinque: 1. Utrum omnes diligere teneantur inimicos; 2. Utrum
<lb/>teneantur eis signa dilectionis exhibere; 3. Quid maioris meriti sit, diligere inimicum,
<lb/>vel diligere amicum; 4. Quid sit maioris meriti, diligere Deum, vel
<lb/>proximum; 5. Utrum tota virtus merendi penes caritatem consistat.
<lb/>ARTICULUS 1
<lb/><hi rend="bold">Utrum omnes teneantur diligere inimicos</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod non omnes teneantur ad diligendum inimicos. Matth. 5:
<lb/>«Diligite inimicos vestros»; dicit Glossa: «Hoc perfectorum est». Sed ad ea
<lb/>quae sunt perfectionis non omnes tenentur, ut supra dictum est. Ergo non tenentur
<lb/>omnes inimicos diligere.
<lb/>2. Praeterea, non tenentur ad plura homines in nova lege quam in veteri, ut
<lb/>patet Matth. 14, ubi super illud: «Acceptis quinque panibus» etc., dicit Glossa:
<lb/>«Non alia quam quae scripta erant praedicat, sed legem et Prophetas gravia
<lb/>esse demonstrat». Sed in veteri lege non tenebantur homines ad diligendum inimicos;
<lb/>Matth. 5, 43: dictum est antiquis: «Diliges amicum tuum, et odio habebis
<lb/>inimicum tuum». Ergo non tenemur ad dilectionem inimicorum.
<lb/>3. Praeterea, natura non inclinat in aliquid contrarium caritati. Sed omnis natura
<lb/>inclinat in detestationem contrarii. Cum ergo inimicus, inquantum huiusmodi,
<lb/>sit contrarius nobis, videtur quod non teneamur ex caritate inimicos diligere.
<lb/>4. Praeterea, illos quibus optamus, et de quorum malis gaudemus, non diligimus.
<lb/>Sed licet optare mala inimicis, et de eorum malis gaudere; unde in Scriptura
<lb/>Sacra frequenter ponuntur imprecationes contra inimicos; et in consolationem
<lb/>fidelium inducitur hostium destructio. Ergo non tenemur inimicos diligere.
<lb/>5. Praeterea, caritas facit voluntatem hominis voluntati divinae conformari.
<lb/>Sed Deus odit aliquos, sicut dicitur Malach. 1, 2: «Esau odio habui». Ergo licet
<lb/>inimicos odio habere.
<lb/>6. Praeterea, hoc videtur expresse in Psalm. 138, 22: «Perfecto odio oderam
<lb/>illos». Sed omnis perfectio ex caritate est. Ergo caritas facit inimicos odire, non
<lb/>solum quod non faciat eos diligere.
<lb/>SED CONTRA, Levit. 19, 18: «Non quaeras ultionem, nec memor eris iniuriae
<lb/>civium tuorum».
<lb/>Praeterea, Prov. 24, 17: «Si ceciderit inimicus tuus, ne gaudeas».
<lb/>Praeterea, caritas attendit in homine imaginem Dei, secundum quam possibiles
<lb/>sunt ad communicandum nobiscum in vita gratiae, ut supra dictum est. Sed hoc
<lb/>invenitur in inimicis. Ergo tenemur diligere inimicos ex caritate.
<pb n="vol. 6, p. 460"/>
<lb/><hi rend="bold">Solutio</hi>
<lb/>Respondeo dicendum, quod secundum hoc tenemur aliquem diligere secundum
<lb/>quod nobiscum aliquam communicationem habet. Inimicus autem noster habet
<lb/>quamdam nobiscum communicationem in natura, secundum quam est possibilis
<lb/>ad communicandum nobiscum in divina vita; et ideo in his quae pertinent ad
<lb/>naturam suam et ad gratiam habendam, debemus eum diligere; sed inimicitiam
<lb/>suam quam adversus nos habet, non debemus diligere: quia secundum eam
<lb/>nobiscum non communicat, nec etiam sibi ipsi, sed magis contrariatur; sicut
<lb/>etiam de aliis peccatis dictum est.
<lb/>AD OBIECTA
<lb/>Ad primum ergo dicendum, quod diligere inimicos quantum ad ostensionem
<lb/>signorum benevolentiae, hoc perfectionis est, et ad hoc non omnes tenentur;
<lb/>sed quod homo inimico suo optet gratiam Dei et vitam aeternam, quod specialiter
<lb/>caritas respicit, hoc necessitatis est.
<lb/>Ad secundum dicendum, quod in veteri lege etiam homines tenebantur ad dilectionem
<lb/>inimicorum, sicut patet per auctoritatem Levitici inductam. Unde quod
<lb/>dicitur: «Odio habebis inimicum tuum», non est ex lege sumptum, quia
<lb/>nusquam hoc in littera invenitur; sed est additum ex prava interpretatione
<lb/>Iudaeorum, qui ex quo praecipiebatur dilectio proximi, concludebant quod inimici
<lb/>essent odiendi. Additum autem est consilium in nova lege de ostensione
<lb/>signorum benevolentiae ad inimicum.
<lb/>Ad tertium dicendum, quod natura inclinat ad odiendum inimicum, non inquantum
<lb/>est similis secundum convenientiam in natura, aut in perceptibilitate gratiae,
<lb/>sed inquantum est dissimilis. Hoc autem contingit, inquantum est inimicitias
<lb/>exercens, quod summopere nobis displicere debet.
<lb/>Ad quartum dicendum, quod caritas attendit ad quaedam bona per se, scilicet
<lb/>ad bona gratiae; ad quaedam autem per accidens, inquantum ad ista ordinantur.
<lb/>Bona autem temporalia, quae per accidens caritas attendit, et ex consequenti,
<lb/>possunt se invicem in diversis impedire: quia prosperitas unius inducit
<lb/>adversitatem alterius. Unde quia caritas ordinem habet, et plus debet diligere
<lb/>quisque se quam alium, et propinquos quam extraneos, et amicos quam inimicos,
<lb/>et bonum commune multorum quam bonum privatum unius; potest aliquis
<lb/>salva caritate optare malum temporale alicui, et gaudere si contingit; non
<lb/>inquantum est malum illius, sed inquantum est impedimentum malorum alterius
<lb/>quem plus tenetur diligere, vel communitatis, aut Ecclesiae. Similiter de malo
<lb/>etiam eius qui in malum temporale incidit, secundum quod per malum poenae
<lb/>impeditur frequenter malum culpae eius. Sed bona gratiae mutuo se non impediunt:
<lb/>quia spiritualia bona a pluribus integre possideri possunt; et ideo quantum
<lb/>ad hoc, nullus salva caritate potest malum alteri optare, vel de malo gaudere;
<lb/>nisi inquantum in malo culpae vel damnationis alicuius relucet bonum
<lb/>divinae iustitiae, quod plus tenetur diligere quam aliquem hominem. Sed hoc
<lb/>non est per se de malo gaudere, sed de bono quod adiunctum est malo.
<pb n="vol. 6, p. 462"/>
<lb/>Ad quintum dicendum, quod Deus etiam non vult malum alicuius, loquendo de
<lb/>malo culpae; sed permittit, et haec permissio bona est. Malum autem poenae,
<lb/>cuius ipse est auctor, vult non inquantum malum, quia non delectatur in poenis,
<lb/>sed inquantum iustum.
<lb/>Ad sextum dicendum, quod non oderat eos perfecto odio, nisi inquantum Deo
<lb/>inimici erant; hoc autem est inquantum peccabant; unde non odiebat in eis
<lb/>quos perfecto odio oderat, nisi peccatum.
<lb/>ARTICULUS 2
<lb/><hi rend="bold">Utrum omnes teneantur ostendere inimicis signa caritatis</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod omnes teneantur ad ostendendum signa amicitiae inimicis.
<lb/>Signa enim amicitiae sunt praecipue beneficia ad amicos. Sed homo tenetur
<lb/>benefacere inimicis: Proverb. 25, 21: «Si esurierit inimicus tuus, ciba illum».
<lb/>Ergo tenetur ostendere signa amicitiae ad inimicos.
<lb/>2. Praeterea, Ecclesia orat pro inimicis, ut patet per Glossam, Matth. 5, et in
<lb/>collecta: «Pietate tua», ubi dicit: «Amicis et inimicis nostris veram caritatem
<lb/>largire». Sed oratio est praecipuum beneficium quod alicui impendi potest.
<lb/>Cum ergo actus Ecclesiae cuilibet membro Ecclesiae conveniat, videtur quod
<lb/>quilibet qui est membrum Ecclesiae, teneatur inimicis beneficus esse.
<lb/>3. Praeterea, nullus debet habere simulatam dilectionem. Sed dilectio quae non
<lb/>ostendit se in opere, non est vera dilectio: quia «probatio dilectionis est exhibitio
<lb/>operis», ut Gregorius dicit; et 1 Ioan. 3, 18, dicitur: «Non diligamus lingua
<lb/>et verbo, sed opere et veritate». Ergo cum quilibet debeat inimicum diligere,
<lb/>quilibet tenetur opera dilectionis ad illum extendere.
<lb/>4. Praeterea, simul, Matth. 5, praecipitur diligere inimicos, et benefacere eis.
<lb/>Ergo eadem ratione homines obligantur ad utrumque. Sed ad primum omnes
<lb/>tenentur. Ergo et ad secundum.
<lb/>5. Praeterea, abnegare homini signa familiaritatis, et sua beneficia, quaedam
<lb/>vindicta est. Sed homo tenetur non se vindicare, sicut patet Rom. 12, 18: «Non
<lb/>vosmetipsos vindicantes». Ergo tenetur non subtrahere sua beneficia inimicos.
<lb/>6. SED CONTRA, Matth. 5, dicit Glossa, quod benefacere inimicis et orare pro eis,
<lb/>est cumulus perfectionis. Sed ad illa quae sunt perfectionis, non omnes tenentur.
<lb/>Ergo neque ad praestandum inimicis beneficia.
<pb n="vol. 6, p. 464"/>
<lb/>7. Praeterea, in veteri lege frequenter filiis Israel praeceptum fuit ut persequerentur
<lb/>hostes suos, et non inirent cum eis foedus. Ergo non tenebantur benefacere
<lb/>eis; ergo nec modo.
<lb/>8. Praeterea, videmus quod etiam modo Ecclesia indicit bella contra tyrannos
<lb/>et infideles. Ergo licet inimicis mala facere: multo igitur minus non oportet eis
<lb/>benefacere.
<lb/><hi rend="bold">Solutio</hi>
<lb/>Respondeo dicendum, quod effectus caritatis debet affectui respondere; unde
<lb/>secundum quod tenetur quis affectum caritatis ad inimicum habere, ita et effectum
<lb/>ad eum extendere. Caritas autem, ut dictum est dist. 28, art. 4, respicit
<lb/>bona gratiae, quae sunt communia omnibus viventibus vel actu vel potentia; et
<lb/>ideo est communior vel latior quam aliqua alia amicitia, quae ad pauciores se
<lb/>extendit, inquantum fundatur super communicatione aliqua quae non ad omnes
<lb/>est. In omnibus autem illud quod est commune vehementius est; sed illud quod
<lb/>est proprium, plura complectitur actu; et perfectio communis est in hoc quod se
<lb/>extendit ad illa quae complectitur proprium, ut genus perficitur per additionem
<lb/>differentiae: sicut esse vehementius inhaeret quam vivere, et tamen vivere aliquid
<lb/>complectitur actu quod esse non habet nisi in potentia; unde perfectio esse
<lb/>est secundum quod se extendit ad vitam.
<lb/>Sic ergo caritas vehementius optat alicui bona gratiae, circa quae est principaliter,
<lb/>quam aliqua alia amicitia bona correspondentia illi amicitiae; tamen non
<lb/>est de necessitate caritatis, sed de perfectione, quod ad illa bona se extendat. Et
<lb/>ideo quilibet ex necessitate tenetur odienti se optare bona aeterna, non autem
<lb/>bona temporalia; sed hoc est de perfectione caritatis ut etiam ad ista se extendat.
<lb/>Sed quia remotio mali praecedit ordine generationis adeptionem boni, ideo
<lb/>affectus nulli optat aliquod bonum cui aliquod malum, inquantum est malum,
<lb/>optat. Unde quamvis sit de perfectione caritatis ut bona temporalia optemus
<lb/>inimicis; tamen est de necessitate salutis ut mala eis non optemus, vel optemus
<lb/>non inquantum mala, sed per accidens, ut prius dictum est. Et similiter est de
<lb/>effectu: quia cooperari in his quae sunt ad vitam aeternam pro loco, tempore,
<lb/>et modo suo, tenetur homo etiam inimico, saltem orando in communi, ut eum a
<lb/>suis orationibus non excludat, quamvis forte specialem mentionem de eo non
<lb/>faciat; sicut nec oportet quod de omnibus ad quos caritatem habet, specialem
<lb/>orationem faciat, sed communem. In aliis autem bonis non tenetur ei cooperari,
<lb/>nisi necessitas incumbat; sed est de perfectione caritatis. Sed tenetur non facere
<lb/>ei malum, nisi inquantum est impedimentum maioris mali, vel promotivum
<lb/>maioris boni, ut iustitiae, vel alicuius huiusmodi.
<pb n="vol. 6, p. 466"/>
<lb/>AD OBIECTA
<lb/>Ad primum ergo dicendum, quod beneficia amicabilia procedunt ex liberatione,
<lb/>non ex debito. Necessitas autem facit omnia communia; et ideo in necessitate subveniendum
<lb/>est etiam inimicis. Sed hic est magis effectus iustitiae quam amicitiae.
<lb/>Ad secundum dicendum, quod oratio est de his bonis quae pertinent ad communicationem
<lb/>spiritualis vitae, quae caritas principaliter attendit; et ideo non est
<lb/>simile de hoc et de aliis.
<lb/>Ad tertium dicendum, quod non est simulata dilectio, quando tantum exhibetur
<lb/>in opere, quantum habetur in affectu.
<lb/>Ad quartum dicendum, quod illa duo aequali passu currunt, ut dictum est.
<lb/>Ad quintum dicendum, quod negare homini signa familiaritatis quando necessitas
<lb/>expeteret, esset vindicta; vel etiam quando veniam peteret; vel quando se ille qui
<lb/>hostis habetur ad familiaritatem ingereret, si habeatur praesumptio quod non
<lb/>simulate, vel irrisorie facit: quia tunc diligit, et inter amicos deputandus est. Sed
<lb/>quod aliquis ultro se ad familiaritatem inimico ingerat, hoc perfectionis est.
<lb/>Ad sextum dicendum, quod Glossa loquitur de illo beneficio quod sequitur caritatem
<lb/>perfectam, secundum quod procedit in illa quae sunt aliarum specialium
<lb/>amicitiarum.
<lb/>Ad septimum dicendum, quod praeceptum fuit antiquis ut persequerentur
<lb/>hostes, et cum eis foedus non inirent, inquantum per eorum amicitiam in idolatriam
<lb/>pertrahebantur, et inquantum erant executores divinae iustitiae ex praecepto
<lb/>eius qui auctoritatem habebat; non autem ita quod ex vindicta facerent.
<lb/>Et similiter dicendum ad octavum, quod Ecclesia hoc modo movet bella adversus
<lb/>iniquos, vel ut iustitiam faciat, vel ut maius malum evitet, aut maius bonum inducat.
<lb/>ARTICULUS 3
<lb/><hi rend="bold">Utrum maioris meriti sit diligere amicum vel inimicum</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod maioris meriti sit diligere inimicum quam amicum. Matth. 5, 46,
<lb/>dominus dicit: «Si dilexeritis eos qui vos diligunt, quam mercedem habebitis?».
<lb/>Sed meritum dicitur respectu mercedis. Ergo maioris meriti est diligere inimicum
<lb/>quam amicum.
<lb/>2. Praeterea, illud quod est perfectionis, est maioris meriti: quia caritas perfecta
<lb/>plus meretur quam imperfecta. Sed diligere inimicum est caritatis perfectae,
<lb/>diligere autem amicum non. Ergo diligere inimicum est maioris meriti.
<lb/>3. Praeterea, ubi maior est difficultas, ibi maius meritum: quia magis pertinet
<lb/>ad virtutem quae est circa difficile. Sed diligere inimicum est difficilius quam
<lb/>diligere amicum. Ergo est maioris meriti.
<pb n="vol. 6, p. 468"/>
<lb/>4. Praeterea, secundum Gregorium, servitia tanto sunt magis accepta, quanto
<lb/>minus debita. Sed minus est debitum diligere inimicum quam diligere amicum.
<lb/>Ergo magis Deo acceptum et magis meritorium.
<lb/>5. Praeterea, virtus merendi est ex gratia. Sed ad dilectionem inimicorum movet
<lb/>tantum gratia, ad dilectionem amicorum movet simul natura cum gratia. Ergo
<lb/>magis est meritorium diligere inimicum quam diligere amicum.
<lb/>6. SED CONTRA, quanto aliquis actus est magis bonus, tanto est magis meritorius.
<lb/>Sed melius est diligere amicum quam inimicum, quia est actus magis cadens
<lb/>supra debitam materiam. Ergo melius est diligere amicum quam inimicum.
<lb/>7. Praeterea, minus bonum dimittendum est pro magis bono, si necessitas
<lb/>incumbit. Sed dilectio inimicorum dimittenda esset magis quam dilectio amicorum;
<lb/>quod patet ex effectu qui affectui proportionatur: quia quando non possumus
<lb/>amicis et inimicis in extrema necessitate existentibus subvenire, tenemur
<lb/>magis subvenire amicis quam inimicis. Ergo diligere amicum est magis bonum
<lb/>quam diligere inimicum.
<lb/>8. Praeterea, illud quod est commune et primum, melius est quam illud quod
<lb/>superadditur; sicut esse melius est quam vivere, si sine esse consideretur; ut
<lb/>dicit Dionysius. Sed diligere amicum est commune et primum
<lb/>fundamentum caritatis, cui superadditur dilectio inimicorum. Ergo diligere
<lb/>amicum est melius et magis meritorium quam diligere inimicum.
<lb/><hi rend="bold">Solutio</hi>
<lb/>Respondeo dicendum, quod praedicta comparatio dilectionum potest intelligi
<lb/>dupliciter, scilicet quantum ad actus, et quantum ad habitus. Si quantum ad
<lb/>actus, sciendum est, quod quando quaeritur de duobus actibus quis sit melior et
<lb/>magis meritorius, oportet quod quaestio intelligatur de illis per se loquendo
<lb/>secundum genus suum. Contingit enim quod illud quod secundum genus est
<lb/>minus bonum vel meritorium, aliquo adveniente efficiatur magis bonum vel meritorium,
<lb/>sicut parvum opus ex magna caritate factum magis est meritorium quam
<lb/>magnum ex parva. Bonitas autem actus ad duo mensuratur, ex quibus bonitatem
<lb/>recipit; scilicet ex termino vel obiecto, et ex principio, quod est voluntas. Ex termino
<lb/>autem habet speciem bonitatis, sed ex voluntate habet rationem merendi;
<lb/>quia secundum hoc est in potestate facientis quod ex voluntate procedit.
<lb/>Si ergo comparemus dilectionem amici et inimici quantum ad terminos sive
<lb/>obiecta; cum obiectum magis competens dilectioni sit amicus quam inimicus;
<lb/>sic melius est diligere amicum quam inimicum.
<lb/>Si vero comparemus duas dilectiones praedictas ad principium, quod est voluntas;
<lb/>sic ubi est maior conatus voluntatis, ibi oportet esse maius meritum: quia
<lb/>quanto est maior conatus voluntatis, tanto est ferventior voluntas de fine, propter
<pb n="vol. 6, p. 470"/>
<lb/>quem attentat illud, quod secundum se sibi est magis repugnans; quamvis sit
<lb/>magis remissa quandoque circa id ad quod magis conatur. Meritum autem consistit
<lb/>ex hoc quod voluntas ad finem afficitur.
<lb/>Et ideo si comparemus actus talium dilectionum, dilectio inimici est magis
<lb/>meritoria, inquantum huiusmodi: quia secundum quod huiusmodi, exigit maiorem
<lb/>conatum et maiorem fervorem circa finem, quamvis dilectio amici sit magis
<lb/>intensa circa obiectum; sed dilectio amici est melior quantum ad bonitatem
<lb/>essentialem quae consequitur speciem actus, quia actus specificatur ex obiecto.
<lb/>Si autem comparentur praedictae dilectiones quantum ad habitus, sic oportet
<lb/>quod vel intelligatur de dilectione inimicorum quae est necessitatis; et sic nulla
<lb/>est comparatio, quia idem habitus est aequalis respectu utriusque; vel de dilectione
<lb/>inimicorum quae est perfectionis; et sic dilectio inimicorum includit dilectionem
<lb/>amicorum, et non e converso; et sic dilectio inimicorum melior est.
<lb/>AD OBIECTA
<lb/>Ad primum ergo dicendum, quod dilectio qua tantum amici diliguntur, non procedit
<lb/>ex gratia; et ideo non potest esse meritoria, nec mercedem habere: sed
<lb/>tamen si actus dilectionis qua amicos diligimus, sit gratia informatus, meritorius
<lb/>est, et mercedem habet.
<lb/>Ad secundum dicendum, quod diligere inimicum non omnibus modis perfectionis
<lb/>est; sed inquantum perfectionis est, efficitur magis meritorium, secundum
<lb/>quod exigit maiorem conatum.
<lb/>Ad tertium dicendum, quod difficultas non facit ad meritum nisi inquantum facit
<lb/>maiorem inclinationem et conatum voluntatis in aliquid.
<lb/>Ad quartum dicendum, quod debitum non diminuit rationem meriti nisi quatenus
<lb/>diminuit rationem voluntarii, secundum quod quamdam necessitatem
<lb/>importat. Sed si voluntarie debitum reddatur, nihilominus ibi erit tantum meriti
<lb/>quantum est ibi de ratione voluntarii.
<lb/>Ad quintum dicendum, quod natura non est contraria gratiae: unde admixtio
<lb/>naturae ad gratiam non facit remissionem in effectibus gratiae, quae causatur
<lb/>ex permixtione contrarii.
<lb/>Ad sextum dicendum, quod actus habet bonitatem ex obiecto et ex fine: et bonitas
<lb/>quae est ex obiecto, est materialis respectu illius quae est ex fine, quam
<lb/>voluntas attendit: et penes istam potius consistit meritum.
<lb/>Ad septimum dicendum, quod in illis quae se habent secundum additionem
<lb/>unius ad alterum, est consequentia in contrario, non consequentia in ipso; sicut
<lb/>patet in homine et animali; sicut enim se habet homo ad animal, ita se habet
<lb/>non animal ad non homo. Unde quia conatus qui est in dilectione inimicorum,
<lb/>se habet ex additione ad illum qui est in dilectione amicorum; ideo sicut diligere
<lb/>inimicum est meriti, secundum quod est maior conatus, ita dimittere dilectionem
<lb/>amicorum est magis malum.
<lb/>Ad octavum dicendum, quod ratio illa procedit de bonitate quam actus habet ex
<lb/>propria ratione suae speciei, quae est ex obiecto.
<pb n="vol. 6, p. 472"/>
<lb/>ARTICULUS 4
<lb/><hi rend="bold">Utrum diligere proximum sit magis meritorium</hi>
<lb/><hi rend="bold">quam diligere Deum</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod diligere proximum sit magis meritorium quam diligere Deum.
<lb/>Naturalibus enim non meremur. Sed diligere Deum est naturale: quia amor summi
<lb/>boni omnibus naturaliter inest, ut dicit Dionysius. Ergo diligere
<lb/>Deum est minus meritorium quam diligere proximum, quod non est adeo naturale.
<lb/>2. Praeterea, illud quod est fructuosius, videtur esse magis meritorium. Sed ea
<lb/>quae pertinent ad vitam activam, sunt magis laboriosa et fructuosa quam ea
<lb/>quae pertinent ad contemplativam. Ergo sunt magis meritoria. Sed dilectio
<lb/>proximi pertinet ad vitam activam, dilectio autem Dei ad contemplativam. Ergo
<lb/>est magis meritorium proximum diligere quam diligere Deum.
<lb/>3. Praeterea, sicut diligere inimicum ponitur in ultimo gradu, ita diligere
<lb/>Deum ponitur in primo gradu caritatis. Sed diligere inimicum est magis meritorium
<lb/>quam diligere amicum. Ergo eadem ratione diligere proximum quam diligere
<lb/>Deum.
<lb/>4. Praeterea, illud quod praesupponit aliud et non convertitur, videtur esse perfectius.
<lb/>Sed dilectio proximi praesupponit dilectionem Dei, quia est ratio diligendi
<lb/>proximum. Ergo dilectio proximi est magis meritoria quam dilectio Dei.
<lb/>5. Praeterea, actus in quo exigitur maior conatus, oportet quod sit magis meritorius.
<lb/>Sed maior conatus exigitur ad diligendum inimicum quam ad diligendum
<lb/>Deum. Ergo dilectio proximi, ad minus quantum ad dilectionem inimicorum,
<lb/>est magis meritoria quam dilectio Dei.
<lb/>SED CONTRA, propter quod unumquodque tale, et illud magis. Sed dilectio proximi
<lb/>non est meritoria nisi inquantum ordinatur ad Deum actu vel habitu. Ergo
<lb/>dilectio Dei est magis meritoria.
<lb/>Praeterea, quanto caritas est magis intensa, magis erit meritoria. Sed intensius
<lb/>diligit caritas Deum quam proximum. Ergo in hoc magis meretur.
<lb/>Praeterea, quaelibet virtus efficacius operatur circa obiectum suum, quanto est
<lb/>sibi magis proprium, et per se. Sed obiectum per se caritatis est Deus, proximus
<lb/>autem non nisi consequenter; sicut magnitudo visus consequenter, color per se.
<lb/>Ergo cum mereri sit effectus caritatis, videtur quod sicut visus melius cognoscit
<lb/>colorem quam magnitudinem (quia circa colorem non decipitur, sicut circa magnitudinem);
<lb/>ita caritas magis mereatur in dilectione Dei quam in dilectione proximi.
<lb/>Praeterea, quod est difficilius, videtur esse magis meritorium. Sed diligere
<lb/>Deum videtur difficilius quam diligere proximum; dicitur enim 1 Ioan. 4, 20:
<lb/>«Qui proximum quem videt, non diligit; Deum quem non videt, quomodo potest
<lb/>diligere?». Ergo dilectio Dei est magis meritoria quam dilectio proximi.
<pb n="vol. 6, p. 474"/>
<lb/><hi rend="bold">Solutio</hi>
<lb/>Respondeo dicendum, quod dilectio Dei est causa et ratio dilectionis proximi;
<lb/>unde dilectio Dei includitur virtute in dilectione proximi sicut causa in effectu,
<lb/>et dilectio proximi includitur in dilectione Dei sicut effectus in causa potestate.
<lb/>Nihilominus tamen alius est motus dilectionis qui terminatur in proximum et
<lb/>qui sistit in Deo, sicut alius actus est quo considerantur principia et conclusiones,
<lb/>quamvis praedicto modo mutuo se includant. Comparando ergo hos duos
<lb/>motus ex duabus partibus, ut supra dictum est, invenimus dilectionem Dei
<lb/>potiorem quam dilectionem proximi, scilicet et quantum ad obiectum, quod est
<lb/>competentius dilectioni, et quantum ad voluntatem, quae intensius et promptius
<lb/>afficitur in Deum quam in proximum; et ideo motus dilectionis in Deum est
<lb/>melior et magis meritorius quam motus dilectionis in proximum, nisi dilectio
<lb/>proximi procedat ex maiore dilectione Dei, quam sit dilectio quae fertur in
<lb/>Deum immediate in aliquo actu: quod quidem aliquando contingit, sed non
<lb/>semper: quia minima dilectio caritatis in Deum sufficit ut extendat affectum in
<lb/>proximum.
<lb/>AD OBIECTA
<lb/>Ad primum ergo dicendum, quod illa quae sunt pure naturalia, non sunt meritoria;
<lb/>sed illa quae procedunt ex natura perfecta caritate et gratia, sunt meritoria,
<lb/>nec natura rationem meriti diminuit, ut dictum est.
<lb/>Ad secundum dicendum, quod supposito quod actus activae vitae sit magis
<lb/>meritorius quam actus contemplativae, quod forte non est verum, ut infra,
<lb/>dist. 35, quaest. 1, art. 4, quaestiunc. 2, dicetur, non oportet quod dilectio
<lb/>proximi sit magis meritoria quam dilectio Dei: quia dilectio Dei est principium
<lb/>eorum quae ad utramque vitam pertinent, ut dictum est. Vel aliter dicendum,
<lb/>quod dilectio Dei et proximi, quantum ad actum interiorem, pertinet ad vitam
<lb/>contemplativam; unde Gregorius dicit super Ezech. quod contemplativa
<lb/>vita insistit dilectioni Dei et proximi; sed quantum ad actus exteriores utraque
<lb/>ad vitam activam pertinet; quamvis huiusmodi actus in proximos extendatur,
<lb/>quia Deus operum nostrorum non eget.
<lb/>Ad tertium dicendum, quod dilectio inimici non erat magis meritoria nisi
<lb/>inquantum procedebat ex fortiori virtute; quae fortitudo attendebatur secundum
<lb/>quod voluntas intensius Deo adhaerebat; unde non sequitur quod dilectio
<lb/>proximi sit magis meritoria, nisi magis etiam Deus diligeretur.
<lb/>Ad quartum dicendum, quod dilectio proximi praesupponit dilectionem Dei,
<lb/>non sicut perfectius minus perfectum, sicut erat in aliis gradibus, sed sicut
<lb/>effectus causam; et ideo ratio non sequitur.
<lb/>Ad quintum dicendum, quod ille conatus voluntatis non est nisi ex hoc quod
<lb/>vehementius ad Deum afficitur, ut dictum est prius: quia nullus conatur ad aliquid,
<lb/>nisi secundum desiderium finis.
<pb n="vol. 6, p. 476"/>
<lb/>Hoc autem quod in contrarium obiicitur, quod diligere Deum est difficilius,
<lb/>intelligendum est non de dilectione naturali, qua omnia ipsum amant, sed de
<lb/>dilectione gratuita. Et haec etiam dicitur difficilior, non quasi laboriosior, cum
<lb/>sit dulcior, sed quia magis vires naturae excedit, quia est in altius obiectum.
<lb/>ARTICULUS 5
<lb/><hi rend="bold">Utrum meritum consistat principaliter in caritate</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod meritum non consistat in caritate principaliter. Gratia enim
<lb/>dicitur esse principium merendi. Sed caritas non est idem quod gratia. Ergo
<lb/>non consistit meritum principaliter penes caritatem.
<lb/>2. Praeterea, actus est meritorius per ordinem ad finem, sicut et laudabilis. Sed
<lb/>cuiuslibet virtutis est facere actum laudabilem. Ergo et facere actum meritorium;
<lb/>et ita videtur quod meritum non consistat penes caritatem.
<lb/>3. Praeterea, nullus meretur nisi iustificatus. Sed fidei est iustificare, ut patet
<lb/>Rom. 5. Ergo apud ipsam praecipue est virtus meritoria.
<lb/>4. Praeterea, illud quod facit ad diminutionem meriti, non videtur esse radix
<lb/>merendi. Sed caritas facit diminutionem meriti, quia facit omnia facilia non
<lb/>solum inquantum est habitus, sed etiam inquantum est amor, ut ex praedictis
<lb/>patet. Cum ergo difficultas faciat ad meritum, videtur quod caritas non sit radix
<lb/>merendi.
<lb/>5. Praeterea, si caritas esset radix merendi, ubicumque esset aequalis caritas,
<lb/>esset aequale meritum. Sed aliquando aliquis habens parvam caritatem, facit
<lb/>aliquem actum in quo magis meretur quam ille qui habet magnam caritatem in
<lb/>aliquo parvo actu quem facit. Ergo caritas non est radix merendi.
<lb/>SED CONTRA, illud videtur esse radix merendi sine quo nullum meritum valet. Sed
<lb/>caritas est huiusmodi, ut patet 1 Corinth. 13. Ergo caritas est radix merendi.
<lb/>Praeterea, illud videtur esse radix merendi quod opponitur omni demerito. Sed
<lb/>caritas est huiusmodi. Ergo ipsa est radix merendi.
<lb/>Praeterea, ex hoc meremur quod Deo coniungimur. Sed hoc facit caritas. Ergo
<lb/>ipsa est radix merendi.
<pb n="vol. 6, p. 478"/>
<lb/><hi rend="bold">Solutio</hi>
<lb/>Respondeo dicendum, quod sicut supra, dist. 18, art. 2, dictum est, meritum
<lb/>proprie dicitur quod aliquis exhibet ad hoc quod faciat aliquid suum, quod est
<lb/>praemium meriti. Unde ad meritum requiruntur duo principaliter. Unum est
<lb/>quod sit exhibitum, et non extortum. Et quia nihil potest exhiberi nisi quod in
<lb/>potestate exhibentis est, ideo requiritur quod sit voluntarium, quia voluntas
<lb/>facit nos esse dominos nostrorum actuum. Aliud requiritur ut hoc quod exhibetur,
<lb/>sit sufficiens ad faciendum suum illud quod exhibetur. Et ex utraque parte
<lb/>principalitas merendi est ex caritate. Ipsa enim est in voluntate, sicut in subiecto,
<lb/>ipsam perficiens quantum ad primum actum eius, et principalem: et iterum
<lb/>cum sit amor Dei, facit amatum ipsum, quod est proemium, esse suum, inquantum
<lb/>unit ei; et ideo principalitas meriti est in caritate, in aliis autem secundum
<lb/>quod caritate informantur.
<lb/>AD OBIECTA
<lb/>Ad primum ergo dicendum, quod gratia facit meritum sicut principium remotum
<lb/>constituens nos in esse spirituali, sine quo non possumus mereri aliquod spirituale;
<lb/>sed caritas est sicut principium proximum.
<lb/>Ad secundum dicendum, quod fides non iustificat nisi per caritatem sit formata.
<lb/>Ideo autem specialiter fidei attribuitur iustificatio, quia primum in quo distinguitur
<lb/>iustus ab iniusto, est actus fidei, sicut primum in quo distinguitur vivum a non vivo,
<lb/>est actus nutritivae potentiae; et ideo dicitur vivere secundum illam potentiam, et
<lb/>sentire secundum tactum, qui est primus sensuum, ut dicitur 2 de Anima.
<lb/>Ad tertium dicendum, quod actus aliarum virtutum non sunt meritorii nisi
<lb/>inquantum sunt informati caritate; sicut nec actus virtutum sunt laudabiles nisi
<lb/>inquantum sunt voluntarii.
<lb/>Ad quartum dicendum, quod difficultas non facit ad meritum, nisi forte dimissionis
<lb/>poenae per modum cuiusdam commutationis; sed ad meritum quod ordinatur
<lb/>ad consecutionem boni, ad quod proprie ordinem habet, non facit, nisi secundum
<lb/>quod exigitur maior conatus, qui est secundum maiorem inclinationem voluntatis
<lb/>in illud. Et quia habitus et amor ex hoc faciunt facilitatem, quia faciunt maiorem
<lb/>inclinationem voluntatis; ideo talis facilitas non diminuit rationem meriti.
<lb/>Ad quintum dicendum, quod habitus virtutum quamvis inclinent voluntatem,
<lb/>tamen non cogunt: et ideo potest esse quod habitum maiorem habens, quandoque
<lb/>minorem intensionem inducit in actu, sicut etiam quandoque nullam: et
<lb/>tunc actus ex maiori caritate procedens minus intensus, est magis meritorius
<lb/>respectu praemii accidentalis, quod respicit ipsum actum; sed minus respectu
<lb/>praemii essentialis, quod respicit capacitatem, quae est ex habitu caritatis.
<pb n="vol. 6, p. 480"/>
<lb/><hi rend="bold">EXPOSITIO TEXTUS</hi>
<lb/>«An unus et idem motus sit erga amicum et inimicum». Hoc est impossibile, nisi
<lb/>unus propter alterum diligatur, et actuali consideratione referatur in illud.
<lb/>«Erga amicum ferventior». Hoc intelligendum respectu ipsius obiecti; sed
<lb/>respectu finis, ille qui habet maiorem conatum, inquantum huiusmodi, est ferventior.
<lb/>«Cum dicitur in oratione: Dimitte nobis debita nostra, sicut et nos dimittimus
<lb/>debitoribus nostris». Videtur secundum hoc quod quicumque servat rancorem,
<lb/>peccat dicendo hanc orationem. Et dicendum, quod non peccat: quia non dicit
<lb/>eam in persona sua, sed in persona Ecclesiae: vel si in persona sua, non quantum
<lb/>ad id quod agit, sed quantum ad id ad quod optat pervenire.
<pb n="vol. 6, p. 488"/>
<lb/><hi rend="bold">IN TERTIUM SENTENTIARUM, DISTINCTIO 31</hi>
<lb/><hi rend="bold">DIVISIO TEXTUS</hi>
<lb/>Postquam determinavit Magister de caritate, hic determinat de eius duratione.
<lb/>Dividitur autem in partes duas: in prima parte determinat de duratione caritatis
<lb/>quantum ad suam essentiam; in secunda de duratione eius quantum ad ordinem
<lb/>eius, ostendens qualis in Christo fuerit, et in beatis futurus sit, ibi: «Nunc
<lb/>autem superest investigare si Christus, secundum quod homo, ordinem diligendi
<lb/>praescriptum servaverit».
<lb/>Prima in duas: in prima determinat de duratione caritatis; in secunda de duratione
<lb/>aliorum habituum, ibi: «Advertendum etiam est» etc. Circa primum tria facit:
<lb/>primo ponit opinionem falsam quorumdam, qui dixerunt caritatem non posse
<lb/>amitti, et rationes opinionis illius; secundo obiicit in contrarium, ibi: «Quos ratio
<lb/>vincit, et auctoritas»; tertio solvit rationes in contrarium inductas, ibi: «Quod
<lb/>vero Apostolus ait, caritas nunquam excidit, pro illis nullatenus facit».
<pb n="vol. 6, p. 490"/>
<lb/><hi rend="bold">QUAESTIO 1</hi>
<lb/>Hic est duplex quaestio. Prima de evacuatione caritatis per peccatum. Secunda
<lb/>de evacuatione eius per gloriam.
<lb/>Circa primum quaeruntur quatuor: 1. Utrum caritas semel habita possit amitti; 2.
<lb/>Utrum aliquis possit de libro vitae deleri; 3. Utrum minima caritas possit
<lb/>cuilibet tentationi resistere; 4. De quantitate caritatis in resurgente.
<lb/>ARTICULUS 1
<lb/><hi rend="bold">Utrum qui habet caritatem, possit eam amittere</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod habens caritatem non possit eam amittere. Omnis enim qui
<lb/>habet caritatem, est natus ex Deo, quia caritas facit filios Dei. Sed omnis qui
<lb/>natus est ex Deo, non peccat, ut dicitur 1 Ioan. 3. Ergo omnis qui habet caritatem
<lb/>non peccat; et ita caritas semel habita non potest amitti.
<lb/>2. Praeterea, in quolibet habente caritatem est meritum vitae aeternae: quia
<lb/>caritas est principium merendi, ut dictum est. Sed iniuste agitur cum aliquo, si
<lb/>non reddatur ei quod meruit, quia hoc est ei debitum. Ergo cuilibet habenti aliquando
<lb/>caritatem dabitur vita aeterna. Sed nulli dabitur vita aeterna nisi finaliter
<lb/>habeat caritatem. Ergo quicumque habet caritatem, finaliter habebit eam; et
<lb/>ita non potest ad minus finaliter amitti, ut videtur.
<lb/>3. Praeterea, illud quod est fortissimum, non potest vinci a debilissimo. Sed
<lb/>caritas est fortissima, quia est fortis ut mors, ut dicitur Cant. ult.: peccatum
<lb/>autem est debilissimum, quia malum est infirmum et pigrum, ut dicit Dionysius.
<lb/>Ergo caritas non potest per peccatum expelli. Sed nullo alio
<lb/>modo potest amitti. Ergo caritas semel habita amitti non potest.
<lb/>4. Praeterea, radix omnis mali est cupiditas: 1 Tim. 6. Sed caritas non compatitur
<lb/>secum cupiditatem, ad minus perfecta, ut dicit Augustinus in lib. 83
<lb/>quaestionum. Ergo qui habet caritatem, non potest incidere in aliquod
<lb/>malum; et ita non potest eam amittere.
<lb/>5. Praeterea, si peccatum expellit caritatem, aut peccatum quod est, aut peccatum
<lb/>quod non est. Sed non peccatum quod est, quia illud caritatem non superat;
<lb/>nec illud quod non est, quia illud quod non est, non potest agere. Ergo peccatum
<lb/>nullo modo expellit caritatem.
<lb/>6. Praeterea, illud quod est in minori parte, magis distat ab eo quod est in pluribus,
<lb/>quam ab eo quod est ad utrumlibet. Sed ex eo quod est ad utrumlibet,
<lb/>non potest aliquid procedere, ut dicit Commentator in 2 Physic. Ergo multo
<pb n="vol. 6, p. 492"/>
<lb/>minus ab eo quod est in minori parte. Sed caritas quamvis non faciat necessitatem
<lb/>ad bonum ut semper fiat, facit tamen inclinationem ut pluries fiat. Ergo non
<lb/>potest ille qui habet caritatem, facere malum, ad quod se habet sicut in minori
<lb/>parte; et ita non potest peccare, vel caritatem amittere.
<lb/>7. Praeterea, amor caritatis est fortior quam amor naturalis. Sed amor naturalis
<lb/>non amittitur per peccatum. Ergo nec amor caritatis.
<lb/>8. Praeterea caritas est maior fide; et utrumque est donum Dei. Cum ergo fides
<lb/>non tollatur per peccatum mortale, videtur quod nec caritas.
<lb/>SED CONTRA, Apoc. 2, 4: «Habeo adversum te pauca, quia caritatem primam
<lb/>reliquisti». Ergo caritas potest amitti.
<lb/>Praeterea, in eo qui cadere non potest, non est necessaria cautela. Sed stanti
<lb/>per caritatem necessaria est cautela; 1 Corinth. 10, 12: «Qui stat, videat ne
<lb/>cadat». Ergo caritas potest amitti.
<lb/>Praeterea, David caritatem prius habuit; alias non sibi reddendam laetitiam
<lb/>salutarem peteret; et tamen peccavit, et caritatem amisit, quam sibi restitui
<lb/>petit. Ergo caritas semel habita potest amitti.
<lb/>Praeterea, quicumque non potest peccare, habet liberum arbitrium confirmatum.
<lb/>Sed non omnis qui habet caritatem, habet liberum arbitrium confirmatum.
<lb/>Ergo aliquis habens caritatem potest peccare, et ita caritatem amittere.
<lb/><hi rend="bold">Solutio</hi>
<lb/>Respondeo dicendum, quod opinio ponentium caritatem non posse amitti propter
<lb/>suam firmitatem, est similis opinioni Socratis, qui posuit, quod habens
<lb/>scientiam non potest peccare, propter nobilitatem et certitudinem scientiae, ut
<lb/>dicit Philosophus in 8 Ethicor.: et ideo utriusque est similis et probatio et
<lb/>improbatio, et probationis solutio. Utraque enim potissime per experientiam
<lb/>improbatur; probatur autem per firmitatem scientiae et caritatis. Solvit autem
<lb/>Philosophus praedictam probationem de scientia per hoc quod scientia principalite
<lb/>in universali consistit, operationes autem circa singularia sunt. Et ideo
<lb/>concupiscentia, quae in particulare bonum tendit, nisi reprimatur, deductionem
<lb/>scientiae universalis ad particulare impedit, considerationem scientiae in particulari
<lb/>operabili absorbens, et rationem, ita ut quamvis incontinens in fervore
<lb/>concupiscentiae constitutus universale recte consideret, et non tantum habitu
<lb/>teneat (ut quod omnis fornicatio fugienda est), tamen quando ad hoc particulare
<lb/>descenditur per concupiscentiam, habitu rationis rectae ligato, in actum rectae
<lb/>considerationis circa particulare homo prodire non potest.
<lb/>Similiter etiam caritas principaliter est circa bonum aeternum; unde facit universalem
<lb/>conceptionem haberi, quia nihil contra Deum faciendum est; sed
<lb/>quando ad particulare descenditur, tentatio aliqua inclinationem praedictam
<lb/>caritatis absorbet, ut dictum est de scientia. Sed quia caritas vehementius diligit
<pb n="vol. 6, p. 494"/>
<lb/>Deum quam aliqua concupiscentia diligat aliquod commutabile bonum; si
<lb/>aliquis affectum quem habet ad Deum, ad opus particulare extenderet, ut ad
<lb/>regulam operis, nunquam incideret in peccatum. Sed quia in potestate nostra
<lb/>est uti caritatis actu, vel non uti, cum caritas voluntatem non cogat; ideo affectio
<lb/>commutabilis boni praevalet, et inducit peccatum. Et propter hoc patet quod
<lb/>omne peccatum est ex errore, et ex contemptu negligentiae. Unde Boetius dicit:
<lb/>«Talia tibi contuleramus arma, quae nisi prior abiecisses,
<lb/>invicta te firmitate tuerentur».
<lb/>Sic ergo homo in peccatum lapsus caritatem amittit: quia per peccatum a Deo
<lb/>dividitur, cum sibi alium finem constituat, cum non possint duo esse fines ultimi.
<lb/>Unde cum caritas habeat causam coniunctam ad Deum, statim amittitur unico
<lb/>actu; et hoc invenitur in omnibus accidentibus quae habent causam extra
<lb/>subiectum: quia nihil potest permanere separatum a sua causa essentiali, sicut
<lb/>patet de lumine. Secus autem est de habitibus qui habent causam in subiecto:
<lb/>quia illi totaliter non destruuntur per unum actum peccati.
<lb/>AD OBIECTA
<lb/>Ad primum ergo dicendum, quod hoc intelligendum est, si velit uti gratia;
<lb/>per quod filius Dei est: per eam enim potest peccato resistere.
<lb/>Ad secundum dicendum, quod quidam dixerunt, quod caritas nunquam meretur,
<lb/>nisi finalis. Sed hoc falsum est; quia caritas finalis non potest dici nisi quae est
<lb/>in ultimo termino vitae; et tunc forte homo nihil meretur, sed dormit. Unde
<lb/>dicendum, quod quolibet actu caritatis meretur vitam aeternam, et efficit eam
<lb/>sibi debitam. Sed quando peccat, iam efficitur quodammodo alius, ut
<lb/>Philosophus dicit 9 Ethic., quia transmutatur ab eo quod erat sibi conveniens
<lb/>secundum naturam, in id quod est praeter naturam; et ideo non oportet
<lb/>quod ei reddatur; sicut etiam id quod est debitum reddi sano, non redditur
<lb/>furioso.
<lb/>Ad tertium dicendum, quod non est ex defectu caritatis quod a peccato vincatur,
<lb/>sed ex defectu habentis caritatem, quia caritate non utitur, ut dictum est.
<lb/>Ad quartum dicendum, quod cupiditas quamvis non sit in actu in eo qui habet
<lb/>caritatem, tamen est in radice, et potest caritatem impedire ne in actum prorumpat;
<lb/>et quando non impeditur, tunc germinat, et caritatem expellit.
<lb/>Ad quintum dicendum, quod in eodem instanti in quo peccatum advenit, caritas
<lb/>expellitur; et sicut illud est primum instans in quo peccatum esse incipit, ita
<lb/>illud est primum in quo caritas non esse incipit, sicut patet in naturalibus de
<lb/>duabus formis contrariis.
<lb/>Ad sextum dicendum, quod illud quod est ad utrumlibet, inquantum ex alia
<lb/>causa intrinseca movetur, sic determinatur ad alterum, et sic potest ab eo effectus
<lb/>procedere. Unde quando non est determinatum totaliter ab aliquo uno,
<lb/>potest etiam determinari ad oppositum; et sic ab eo quod est in paucioribus
<lb/>respectu ipsius iam determinati per primum, potest contrarium accidere ut in
<pb n="vol. 6, p. 496"/>
<lb/>paucioribus propter aliud determinans quod est contrarium illi determinanti ut
<lb/>in pluribus; et sic est in proposito: quia sicut caritas, quantum est in se, ut in
<lb/>pluribus inclinat ad bonum, ita affectio sensibilis inclinat ad delectabile sensui,
<lb/>et ab hoc sicut ex quodam habitu inclinatur voluntas ad peccatum.
<lb/>Ad septimum dicendum, quod amor naturalis est secundum voluntatem totaliter
<lb/>determinatam ad unum; non autem sic est de amore caritatis, nisi in illis qui
<lb/>iam confirmati sunt.
<lb/>Ad octavum dicendum, quod per peccatum non totaliter separatur homo a Deo,
<lb/>quia sic esse desineret; sed quantum ad ultimam et perfectam coniunctionem
<lb/>quam facit caritas. Et ideo non oportet quod fides per peccatum tollatur, sicut
<lb/>caritas; sicut per interpositionem nubis aer radios solis amittit, non tamen
<lb/>omnimodam claritatem, sicut quae est ex reverberatione, qualis etiam apparet
<lb/>ubi non sunt radii solis.
<lb/>ARTICULUS 2
<lb/><hi rend="bold">Utrum liber vitae sit quid creatum</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod liber vitae sit quid creatum. Eccli. 24, 32: «Haec omnia liber
<lb/>vitae», Glossa: «Hoc liber est vetus et novum Testamentum».
<lb/>Hoc autem est quid creatum. Ergo et liber vitae.
<lb/>2. Praeterea, Apoc. 20, 12: «Alius liber est apertus, qui est vitae»; Glossa:
<lb/>«Christus, qui tunc apparebit omnibus patens». Sed non apparebit
<lb/>omnibus nisi secundum humanam naturam. Cum ergo humana natura in
<lb/>Christo creata sit, videtur quod liber vitae sit quid creatum.
<lb/>3. Praeterea, liber, inquantum in eo Scriptura fit, est receptivus extraneae
<lb/>impressionis. Sed res increata non suscipit peregrinam impressionem. Ergo non
<lb/>est quid increatum, sed creatum.
<lb/>4. Item, videtur quod sit proprium Filii. Quia Psal. 39, 9: «In capite libri scriptum
<lb/>est de me»: Glossa: «In Patre, qui est caput nostrum». Sed illud in
<lb/>Divinitate cuius caput est Pater, est Filius. Ergo liber vitae est Filius.
<lb/>5. Item, videtur quod Spiritus Sanctus. Quia Spiritui Sancto attribuitur vivificatio
<lb/>et in symbolo et Ioan. 6, 64: «Spiritus est qui vivificat». Ergo cum liber vitae ordinetur
<lb/>ad vitam, conveniet Spiritui Sancto vel proprie, vel per appropriationem.
<lb/>SED CONTRA, Augustinus, 20 De civ. Dei: «Liber vitae est praescientia Dei,
<lb/>quae falli non potest». Sed praescientia est quid increatum essentiale et appropriabile
<lb/>Filio. Ergo et liber vitae.
<pb n="vol. 6, p. 498"/>
<lb/><hi rend="bold">Quaestiuncula II</hi>
<lb/>1. Ulterius. VIDETUR quod liber vitae sit respectu Dei. Psal. 68: «Deleantur de
<lb/>libro viventium»; Glossa: «Liber viventium est Dei notitia». Sed Deus de se
<lb/>habet maxime notitiam. Ergo liber vitae est respectu Dei.
<lb/>2. Praeterea, ipse est fons vitae cuiuslibet. Si ergo est aliorum, quae habent
<lb/>vitam participative, multo amplius est sui ipsius, qui habet vitam originaliter.
<lb/>3. Item, videtur quod sit omnium creaturarum. Quia praescientia est omnium.
<lb/>Sed liber vitae est divina praescientia, ut supra dictum est. Ergo erit omnium.
<lb/>4. Praeterea, Ioan. 1, 3: «Quod factum est, in ipso vita erat». Sed omnis creatura
<lb/>est facta. Ergo omnis creatura in libro vitae scribitur.
<lb/>5. Item, videtur quod sit etiam de malis. Luc. 10, super illud: «Nomina vestra scripta
<lb/>sunt in caelis», dicit Glossa: «Sive caelestia sive terrestria opera gesserit quis,
<lb/>per hoc quasi litteris annotatus, apud Dei memoriam aeternaliter est affixus». Sed
<lb/>gerere terrestria opera est malorum. Ergo cum nihil aliud sit liber vitae quam
<lb/>reservatio divinae memoriae, videtur quod liber vitae sit etiam malorum.
<lb/>6. Item, liber vitae ordinatur ad vitam. Sed vita naturae est communis bonis et
<lb/>malis; vita autem gratiae communis praescitis et praedestinatis. Ergo liber
<lb/>vitae est malorum et bonorum, et praedestinatorum et praescitorum.
<lb/>SED CONTRA, illud dicitur esse scriptum in Deo quod habet exemplar in ipso.
<lb/>Sed mala inquantum huiusmodi, non habent exemplar in ipso. Ergo non sunt ibi
<lb/>scripta.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod nihil quod sit ibi scriptum, debeat dici inde deleri.
<lb/>Quia liber vitae est divina praedestinatio, ut dicit Glossa Phil. 4.
<lb/>Sed a praedestinatione non dicitur aliquis excidere. Ergo nec a libro vitae deleri.
<lb/>2. Praeterea, liber in quo potest aliquid describi et deleri, est mutabilis. Sed
<lb/>liber vitae est immutabilis, quia est quid increatum. Ergo non potest aliquis
<lb/>inde deleri.
<lb/>3. Praeterea, quod est secundum opinionem tantum, cum sit secundum quid, non
<lb/>debet enuntiari simpliciter. Sed Glossa super illud Psalm. 68: «Deleantur de libro
<lb/>viventium», dicit, hoc accipiendum forte tantum secundum spem illorum qui se
<lb/>esse scriptos putabant. Ergo videtur quod non debeat dici aliquem inde deleri.
<lb/>SED CONTRA, Exod. 32, 33: «Qui peccaverit mihi, delebo eum de libro meo». Sed
<lb/>multi peccant. Ergo multi delentur.
<lb/>Praeterea, nullus simul est scriptus in libro vitae et damnatus. Sed multi qui
<lb/>prius fuerunt scripti in libro vitae, postea damnantur, sicut patet de discipulis
<lb/>Christi, quibus dictum est Lucae 10, 20: «Gaudete, quia nomina vestra scripta
<lb/>sunt in libro vitae»: ex quibus tamen multi abierunt retrorsum, ut dicitur Ioan. 6.
<lb/>Ergo aliqui qui prius fuerunt ibi scripti, delentur.
<pb n="vol. 6, p. 500"/>
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod liber vitae, de quo nunc
<lb/>loquimur, metaphorice dicitur. Unde oportet quod eius significatio accipiatur
<lb/>secundum similitudinem libri materialis; de cuius ratione videtur esse quod
<lb/>contineat figuras aliquas quasi similitudines aliquas illorum qui per librum
<lb/>illum cognoscuntur; unde et liber vitae dicitur, quia continet similitudines quibus
<lb/>potest cognosci vita.
<lb/>Non est autem sufficienter liber vitae, quasi perfectam cognitionem de vita
<lb/>faciens, nisi contineat similitudines de vita cuiuslibet in particulari; quia cognitio
<lb/>in universali est imperfecta et in potentia. Sed habere hoc modo similitudines
<lb/>omnium habentium vitam determinate, non est nisi divinae mentis, in qua
<lb/>sunt exemplaria rerum omnium propria; et ideo liber vitae non est quid creatum,
<lb/>sed est divina notitia de vita non solum in universali, sed in particulari
<lb/>quantum ad omnes in quibus invenitur vita. Et quia notitia est essentiale et
<lb/>appropriatum Filio, ideo liber vitae essentiale quiddam est in divinis, et Filio
<lb/>appropriatur.
<lb/>AD OBIECTA
<lb/>Ad primum ergo dicendum, quod vetus et novum Testamentum dicitur liber
<lb/>vitae, quasi faciens cognitionem de vita universali, et docens praecepta quibus
<lb/>pervenitur ad vitam; non tamen facit notitiam de vita uniuscuiusque; et ideo
<lb/>aliquo modo potest dici liber vitae, sed non secundum completam rationem.
<lb/>Ad secundum dicendum, quod Christus secundum humanam naturam dicitur
<lb/>liber vitae, quasi exemplar universale vitae, sed non quasi similitudo particulariter
<lb/>faciens cognoscere vitam uniuscuiusque.
<lb/>Ad tertium dicendum, quod similitudines vel figurae istius libri non sunt aliquid
<lb/>additum essentiae eius: quia rationes exemplares, ut in 1 libro dictum est, sunt
<lb/>ipsa divina essentia; et ideo non oportet quod recipiat peregrinas impressiones.
<lb/>Ad quartum dicendum, quod Pater dicitur caput libri, idest Filii, secundum
<lb/>quod liber appropriatur Filio.
<lb/>Ad quintum dicendum, quod quamvis vita approprietur Spiritui Sancto, tamen
<lb/>notitia de vita appropriatur Filio.
<lb/><hi rend="bold">Solutio II</hi>
<lb/>Ad secundam quaestionem dicendum, quod liber vitae dicitur notitia Dei. Quia
<lb/>autem liber proprie est illorum quorum notitiam facit per figuras et similitudines
<lb/>existentes in libro; ideo illorum solum notitia dici potest liber quae cognoscit
<lb/>Deus per similitudinem. Mala autem non cognoscit Deus per similitudines
<pb n="vol. 6, p. 502"/>
<lb/>existentes malorum in se, sed cognoscuntur per modum privationis. Similiter
<lb/>etiam Deus seipsum non cognoscit per similitudinem sui ipsius, sed per hoc
<lb/>quod sibi secundum essentiam suam praesens est. Unde neque notitia quam
<lb/>habet de seipso, neque notitia quam habet de malis, potest dici liber vitae, nisi
<lb/>de malis poenae, inquantum sunt iusta et bona, secundum quod dicitur liber
<lb/>mortis. Vita autem inter bona computatur: unde oportet quod liber vitae intelligatur
<lb/>respectu vitae quae in creaturis invenitur.
<lb/>Et quamvis Deus habeat notitiam de vita naturae et gratiae et gloriae (unde
<lb/>respectu cuiuslibet dictarum vitarum posset dici Dei notitia liber vitae); tamen
<lb/>perfecta ratio vitae non invenitur nisi in vita gloriae, quae permixtionem mortis
<lb/>non patitur; et ideo liber vitae secundum propriam sui acceptionem est notitia
<lb/>Dei quam habet de vita gloriae uniuscuiusque. Sic ergo differt liber vitae a
<lb/>scientia Dei, quae est de temporalibus et aeternis; et a praescientia, quae est de
<lb/>bonis et malis; et etiam a praedestinatione, quia praedestinatio proprie de futuris
<lb/>est, et providentia directionem in finem importat, cum sit propositum miserendi.
<lb/>Sed liber vitae simplicem notitiam de vita importat, et non determinat
<lb/>aliquod tempus; unde scripti in libro vitae dicuntur et qui vitam habent, et qui
<lb/>habituri sunt.
<lb/>Et per hoc patet solutio ad omnia obiecta.
<lb/><hi rend="bold">Solutio III</hi>
<lb/>Ad tertiam quaestionem dicendum, quod liber vitae, ut dictum est, est notitia
<lb/>Dei de vita gloriae alicuius hominis. Res autem aliqua dupliciter habet esse,
<lb/>scilicet in se et in sua causa: in se quidem est simpliciter; in causa autem sua
<lb/>habet esse secundum quid. Causa autem gloriae est gratia, sufficiens quantum
<lb/>in se est: unde qui habet gratiam, habet iam vitam gloriae secundum quid.
<lb/>Cognitio ergo de vita gloriae alicuius habetur a Deo dupliciter. Uno modo,
<lb/>inquantum Deus scit ipsam vitam gloriae in isto esse, vel futuram esse simpliciter;
<lb/>et tunc talis dicitur esse scriptus in libro vitae simpliciter, vel adscriptus, ut
<lb/>quidam dicunt, ad similitudinem illorum qui adscribuntur ad militiam, vel ad
<lb/>aliquod officium. Alio modo, inquantum Deus scit vitam gloriae inesse isti, vel
<lb/>futuram esse in eo in causa sua, quae est gratia; et talis dicitur secundum quid
<lb/>scriptus in libro vitae, vel annotatus, ut quidam dicunt. Quia ergo non potest
<lb/>esse ut scientia Dei fallatur, ideo quemcumque scit habiturum vitam aeternam,
<lb/>habebit eam. Unde iste qui simpliciter scriptus est vel adscriptus in libro vitae,
<lb/>non potest inde deleri.
<lb/>Sed quia gratia, quae est causa gloriae in eo qui habet praesentem iustitiam,
<lb/>quando ipse a iustitia per peccatum decidit, desinit esse gloriae causa in eo;
<lb/>ideo notitia Dei de gratia istius non est ut de causa gloriae: unde iam ista
<lb/>cognitio gratiae istius quam Deus habet, non pertinet ad librum vitae gloriae:
<pb n="vol. 6, p. 504"/>
<lb/>et secundum hoc dicitur deleri de libro vitae, non aliqua mutatione in libro
<lb/>facta, sed in ipso ex parte cuius accidit quod gratia non est iam causa gloriae;
<lb/>et dicitur Deus aliquem de libro vitae delere, inquantum permittit eum a iustitia
<lb/>excidere per peccatum.
<lb/>AD OBIECTA
<lb/>Ad primum igitur dicendum, quod praedestinatio importat directionem in
<lb/>finem, quod non importat liber vitae, ut dictum est, et ideo non potest dici praedestinatus
<lb/>ille qui habet praesentem iustitiam tantum; potest autem aliquo
<lb/>modo dici scriptus in libro vitae, ut dictum est.
<lb/>Ad secundum patet solutio per id quod supra dictum est.
<lb/>Ad tertium dicendum, quod Glossa illa loquitur de scriptura qua aliquis scriptus
<lb/>est in libro vitae simpliciter.
<lb/>ARTICULUS 3
<lb/><hi rend="bold">Utrum quaelibet caritas possit resistere cuilibet tentationi</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod non quaelibet caritas possit resistere cuilibet tentationi. Sicut
<lb/>enim caritas obsistit peccato, ita et ratio, ut supra dictum est. Sed non quaelibet
<lb/>ratio potest tentationi resistere, sicut patet in incontinentibus, qui habent rationem
<lb/>rectam, et vincuntur, ut dicit Philosophus. Ergo non quaelibet
<lb/>caritas potest tentationi cuilibet resistere.
<lb/>2. Praeterea, maior est difficultas in resistendo malo quam in operando bonum
<lb/>simpliciter. Sed caritas minima non potest in quodlibet bonum. Ergo nec potest
<lb/>cuilibet tentationi resistere.
<lb/>3. Praeterea, in resistendo maximae tentationi est maximum meritum, cum sit
<lb/>ibi maxima pugna quae coronam meretur. Sed minima caritas non potest in
<lb/>maximum praemium. Ergo nec resistere maximae tentationi.
<lb/>4. Praeterea, caritas imperfecta non resistit venialibus. Sed maior est impugnatio
<lb/>mortalium quam venialium. Ergo non resistit maximae tentationi.
<lb/>5. Praeterea, 1 Corinth. 10, 13: «Fidelis Deus, qui non patietur vos tentari
<lb/>supra id quod potestis». Sed illi quibus scribebatur, habebant gratiam, sicut
<lb/>patet in principio epistolae. Ergo aliqua tentatio est supra posse habentis gratiam
<lb/>vel caritatem.
<lb/>SED CONTRA, non potest evitari omne peccatum, nisi omni tentationi resistatur.
<lb/>Sed minima caritas potest vitare omne peccatum, cum etiam homo in puris
<lb/>naturalibus existens hoc potuisset. Ergo caritas quaelibet potest omnem tentationem
<lb/>vincere.
<pb n="vol. 6, p. 506"/>
<lb/>Praeterea, plus diligit caritas legem Dei quam cupiditas millia auri et argenti,
<lb/>ut dicit Glossa super Psalm. 118. Sed maior dilectio minori tentationi resistere
<lb/>potest. Ergo quaelibet caritas resistere potest cuilibet tentationi.
<lb/>Praeterea, nullus peccat in eo quod non potest vitare, ut Augustinus dicit.
<lb/>Si ergo habens caritatem non posset cuilibet tentationi resistere, videtur quod tentationi
<lb/>consentiens non peccaret.
<lb/><hi rend="bold">Solutio</hi>
<lb/>Respondeo dicendum, quod resistere tentationi dupliciter dicitur. Uno modo ut
<lb/>quis a tentatione non vincatur; alio modo ut quis tentationem vincat. Dicitur
<lb/>enim aliquis a tentatione vinci, quando a proposito bono trahitur per tentationem
<lb/>in consensum peccati; sicut est in incontinente qui habet rationem rectam,
<lb/>sed deducitur. Qui enim non habet propositum bonum, ut intemperatus, sive
<lb/>luxuriosus, non vincitur, quia libenter id agit. Vincit autem qui non solum a tentatione
<lb/>superveniente in actum peccati non deducitur, sed etiam ex magnitudine
<lb/>virtutis, quasi nihil tentationem parvipendit. Qui vero difficultatem a tentatione
<lb/>patitur, sed non deducitur; resistit quidem tentationi cum non consentit, sed non
<lb/>vincit, proprie loquendo.
<lb/>Loquendo ergo primo modo de resistentia peccati, sic quaelibet caritas potest
<lb/>resistere peccato propter liberum arbitrium liberatum a servitute peccati,
<lb/>quamvis difficultatem patiatur propter tentationis impulsum. Loquendo vero de
<lb/>tentatione secundo modo, sic caritas quae est parva in principio tentationis,
<lb/>potest tentationibus resistere, quia in fine tentationis fit magna, cum Deus
<lb/>pugnanti auxilium semper administret. Si tamen ponatur quod semper parva
<lb/>maneret, non posset per modum dictum tentationi resistere.
<lb/>AD OBIECTA
<lb/>Ad primum ergo dicendum, quod non est simile de incontinente et habente caritatem:
<lb/>quia habens caritatem habet iam habitum virtutis, quam non habet
<lb/>incontinens: et praeterea incontinens etiam non vincitur quando non posset
<lb/>resistere, si vellet ratione recta quam habet uti, ut supra dictum est.
<lb/>Ad secundum dicendum, quod quamvis sit maior difficultas laboris, non tamen
<lb/>est maior difficultas quae attenditur secundum excessum operis ad potentiam;
<lb/>qua attenditur in virtutibus, ut dictum est.
<lb/>Ad tertium potest dici, quod etiam minima caritas potest in magnum meritum
<lb/>respectu praemii accidentalis, non autem respectu praemii substantialis, ut
<lb/>supra dictum est.
<pb n="vol. 6, p. 508"/>
<lb/>Ad quartum dicendum, quod venialibus etiam resistere posset, si aliquis caritate
<lb/>contra venialium tentationem uteretur, non ut vitaret omnia, sed quia potest
<lb/>singula vitare.
<lb/>Ad quintum dicendum, quod Apostolus loquitur quantum ad id quod homo potest
<lb/>sustinere sine animi perturbatione; quod non potest nisi caritas perfecta, ut
<lb/>in magnis tribulationibus aequanimitatem servet.
<lb/>ARTICULUS 4
<lb/><hi rend="bold">Utrum homo semper resurgat in minori caritate</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod homo semper in minori caritate resurgat. Amos 5, 2: «Virgo
<lb/>Israel cecidit» etc.; Glossa: «Non negat ut resurgat, sed ut resurgere virgo possit:
<lb/>quia semel aberrans etsi reportetur humeris pastoris, non habet tantam gloriam
<lb/>quantam qui nunquam aberravit». Sed gloria commensuratur caritati. Ergo
<lb/>homo post peccatum non habet tantam caritatem resurgens, quantam primo.
<lb/>2. Praeterea, Ezech. 44, 10: «Levitae qui recesserunt a me... nunquam appropinquabunt
<lb/>mihi, ut sacerdotio fungantur». Sed aliquis quantum ad spirituale
<lb/>sacerdotium appropinquat Deo per caritatem. Ergo non habet tantam caritatem
<lb/>qui aliquando recessit a Deo per peccatum, quantam ante.
<lb/>3. Praeterea, caritas incipiens nunquam est tanta, quanta proficiens et perfecta.
<lb/>Sed aliquis quando cecidit, habuit caritatem proficientem, vel perfectam; quando
<lb/>autem resurgit, habet caritatem incipientem. Ergo non habet tantam caritatem
<lb/>quantam prius.
<lb/>4. Praeterea, nunquam potest tantum disponere se ad recipiendum divini luminis
<lb/>influentiam qui est sine caritate, quantum cum caritate. Sed secundum quod
<lb/>aliquis disposuit se ad gratiam, Deus illi gratiam infundit. Ergo semper magis
<lb/>recipit de influentia gratiae aliquis permanens in caritate, quam de novo caritatem
<lb/>accipiens; et sic idem quod prius.
<lb/>SED CONTRA, in Malach. 3, 4: «Placebit Deo sacrificium Iuda et Hierusalem,
<lb/>sicut dies saeculi et anni antiqui». Sed caritas facit omnia nostra Deo esse
<lb/>accepta. Ergo aliquis post lapsum resurgens potest habere tantum de caritate,
<lb/>quantum prius.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod semper resurgat in maiori. Gen. 1: «Factum est
<lb/>vespere et mane dies unus»; Glossa: «Vespertina lux a qua quis cecidit, matutina
<lb/>in qua resurgit». Sed lux matutina est maior quam vespertina. Ergo et gratia
<lb/>vel caritas in qua quis resurgit, illa quam prius habebat.
<pb n="vol. 6, p. 510"/>
<lb/>2. Praeterea, Rom. 5, 20: «Ubi abundavit delictum, superabundavit et gratia».
<lb/>Sed ubi superabundat gratia, est ibi maior caritas. Ergo etc.
<lb/>3. Praeterea, peccatum vincit primam caritatem. Vincitur autem a secunda.
<lb/>Ergo secunda caritas est fortior et maior quam prima.
<lb/>SED CONTRA, innocens non est minus aptus ad recipiendum gratiam quam peccator.
<lb/>Sed primam gratiam accipit innocens, secundam accipit peccator. Ergo
<lb/>non oportet quod secunda sit maior quam prima.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod ad minus semper sit aequalis. Rom. 8, 28: «Diligentibus
<lb/>Deum omnia cooperantur in bonum»; Glossa: «Etiam casus in peccatum».
<lb/>Sed hoc non esset, si in maiori caritate resurgeret. Ergo nunquam in minori,
<lb/>sed semper in aequali resurgit.
<lb/>2. Praeterea, Ambrosius dicit quod poenitentia omnia ablata restituit. Sed hoc
<lb/>non esset si non resurgeret ad minus in aequali caritate. Ergo semper resurgit
<lb/>aliquis in aequali caritate.
<lb/>3. Praeterea, contritio debet proportionari praecedenti peccato. Sed peccatum
<lb/>proportionatur quodammodo gratiae quam expellit. Ergo et gratia vel caritas
<lb/>per quam homo conteritur, debet esse aequalis gratiae praecedenti.
<lb/>4. Praeterea, poenitentia vivificat merita per peccata mortificata. Ergo poenitens
<lb/>tantam habebit gloriam quantum ante peccatum meruerat. Sed tantum meruerat
<lb/>quantum de caritate habuerat. Gloria ergo quam poenitens habebit, proportionatur
<lb/>caritati quam ante peccatum habuit. Proportionatur autem caritati in qua in
<lb/>morte invenitur post poenitentiam: quia lignum ubi ceciderit, ibi erit: Eccles.
<lb/>penult. Ergo caritas in qua resurgit poenitens, est aequalis caritati a qua cecidit.
<lb/>SED CONTRA, minima contritio sufficit ad deletionem omnium peccatorum. Sed
<lb/>secundum quantitatem contritionis attenditur quantitas caritatis in qua quis
<lb/>resurgit. Ergo cum potuerit, quando prius habuit gratiam, ex magna praeparatione
<lb/>gratiam accepisse, videtur quod possibile sit quod recipiat minorem gratiam
<lb/>et caritatem quam prius habuit.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod mensura caritati praefigitur
<lb/>a Deo secundum suam voluntatem, et aliquo modo commensuratur ad conatum
<lb/>illius qui gratiam recipit. Unde cum aliquis post peccatum possit multum et
<lb/>parum conari ad recipiendum caritatem, et divinae liberalitati non ponatur terminus
<lb/>per peccatum, cum ipse quantum in se est, sit paratus omnia peccata
<lb/>totaliter delere; oportet dicere sicut et communiter dicitur, quod aliquis potest
<lb/>post peccatum in maiori et in minori et aequali caritate resurgere.
<pb n="vol. 6, p. 512"/>
<lb/>AD OBIECTA
<lb/>Ad primum ergo dicendum, quod loquitur de gloria praemii accidentalis, quae non
<lb/>commensuratur caritati, sed actui vel statui: quia post peccatum virgo aureolam
<lb/>non habebit; et similiter nec peccator resurgens gaudium de innocentia continua.
<lb/>Ad secundum dicendum, quod ab officio dignitatis aliquis repellitur propter
<lb/>peccatum commissum etiam si poenitentiam egerit, sicut propter homicidium
<lb/>repellitur a sacerdotio; et hoc est propter hoc quod non reducitur ad statum
<lb/>tantae dignitatis, quamvis reducatur ad aequalem caritatem.
<lb/>Ad tertium dicendum, quod loquendo de una et eadem caritate, verum est quod
<lb/>caritas incipiens minor est quam proficiens vel perfecta; sed una incipiens
<lb/>potest esse maior quam alterius qui est in statu proficientium, sicut aliquod animal
<lb/>statim natum est maius quam aliud etiam perfectum.
<lb/>Ad quartum dicendum, quod ceteris paribus semper ille qui habet caritatem,
<lb/>recipit plus de influentia divini luminis; sed ille qui non habet caritatem, potest
<lb/>plus conari, et magis recipiet.
<lb/><hi rend="bold">Solutio II</hi>
<lb/>Ad secundam quaestionem dicendum, quod non est necessarium quod semper
<lb/>in maiori caritate resurgat: quia etiam minor praeparatio, vel aequalis, sufficit
<lb/>ad hoc quod gratia infundatur.
<lb/>AD OBIECTA
<lb/>Ad primum igitur dicendum, quod similitudo illa attenditur non quantum ad
<lb/>quantitatem lucis, sed quantum ad ordinem lucis ad tenebras.
<lb/>Ad secundum dicendum, quod Apostolus loquitur de gratia redemptionis, quae
<lb/>superabundavit ad delictum primi hominis; et non loquitur universaliter.
<lb/>Ad tertium dicendum, quod peccatum non vincit caritatem propter eius debilitatem;
<lb/>sed quia ille qui peccat, non utitur auxilio caritatis; et ideo ratio non sequitur.
<lb/><hi rend="bold">Solutio III</hi>
<lb/>Ad tertiam quaestionem dicendum, quod etiam in minori caritate potest homo
<lb/>resurgere: quia quantulumcumque de peccato doleat, et ad gratiam se praeparet,
<lb/>dummodo ad terminum contritionis perveniat, qua plus displicet ei a Deo
<lb/>recessisse quam aliquod temporale placuit, gratiam habebit, etiam si non tantum
<lb/>praeparet se quantum prius, dum fuit innocens, praeparavit.
<lb/>AD OBIECTA
<lb/>Ad primum igitur dicendum, quod hoc intelligitur non semper quantum ad
<lb/>maiorem quantitatem caritatis, sed quantum ad maiorem diligentiam vel humilitatem,
<lb/>in qua poenitens resurgit, ad minus actuali. Minus autem malum est ut
<lb/>caritas diminuatur quam ut totaliter amittatur; et minus malum computatur pro
<lb/>magis bono, ut dicitur 5 Ethic. Et ideo in bonum diligentis Deum cedit peccatum,
<lb/>etiam si in minori caritate resurgat: quia per humilitatem et cautelam
<lb/>ab omnimoda gratiae amissione curatur.
<pb n="vol. 6, p. 514"/>
<lb/>Ad secundum dicendum, quod poenitentia omnia restituit; sed non oportet quod
<lb/>aequalia.
<lb/>Ad tertium dicendum, quod quantitas peccati non proportionatur gratiae quam
<lb/>exclusit: quia parvum peccatum potest maximam caritatem expellere, sicut e
<lb/>converso parva caritas dicitur maxima peccata delere, quia pendet ex conatu
<lb/>hominis potius quam ex quantitate habitus.
<lb/>Ad quartum dicendum, quod sicut ex praedictis patet, per priora merita merebatur
<lb/>sibi tantam gloriam, quantam caritatem habebat. Sed ipse per peccatum
<lb/>factus est alter, et non plenarie ad pristinum gradum restitutus: et ideo non plenarie
<lb/>recipiet affectum priorum meritorum, nisi quantum ad praemium
<lb/>accidentale, quod mensuratur actibus magis quam habitu caritatis.
<pb n="vol. 6, p. 516"/>
<lb/><hi rend="bold">QUAESTIO 2</hi>
<lb/>Deinde quaeritur de evacuatione caritatis per gloriam; et circa hoc quaeruntur
<lb/>quatuor: 1. Utrum fides et spes evacuentur gloria adveniente; 2. Utrum caritas;
<lb/>3. Utrum ordo caritatis; 4. Utrum scientia.
<lb/>ARTICULUS 1
<lb/><hi rend="bold">Utrum fides evacuetur in patria</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod fides non evacuetur. Fides enim est fundamentum spiritualis
<lb/>aedificii. Sed fundamentum immobile manet, quidquid superaedificetur. Ergo
<lb/>fides non evacuatur adveniente gloria.
<lb/>2. Praeterea, nihil expellitur nisi a suo contrario. Sed gloria non est contraria
<lb/>fidei. Ergo adveniente gloria non evacuatur fides.
<lb/>3. Praeterea, perfectum et imperfectum circa ea quae sunt diversa specie, bene
<lb/>se compatiuntur in eodem, sicut quod homo habeat perfectam geometriam, et
<lb/>imperfectam grammaticam. Sed visio gloriae et fides sunt alterius speciei. Ergo
<lb/>visio gloriae non expellit fidem.
<lb/>4. Praeterea, opinio et scientia habent se sicut cognitio perfecta et imperfecta;
<lb/>et similiter cognitio matutina et vespertina in Angelis. Sed in hominibus manent
<lb/>simul scientia et opinio; et in Angelis simul cognitio matutina et vespertina.
<lb/>Ergo fides manet cum visione patriae.
<lb/>SED CONTRA est quod Apostolus dicit 1 Corinth. 13.
<lb/>Praeterea, fides est non apparentium. Sed in patria nihil erit non apparens
<lb/>eorum quorum est fides. Ergo ibi fides non erit.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod nec spes evacuetur. Quia sicut se habet spes ad bona,
<lb/>ita se habet timor ad mala. Sed in damnatis semper manebit timor servilis.
<lb/>Ergo et similiter in beatis manebit spes.
<lb/>2. Praeterea, Eccli. 24, 29: «Qui edunt me adhuc esurient»; et loquitur de fruitione
<lb/>divinae sapientiae quae erit in patria. Sed esuriens expectat aliquid in futurum.
<lb/>Ergo sancti expectabunt aliquid in futurum etiam de praemio substantiali.
<lb/>3.Praeterea, in fide quae evacuatur, invenitur aliquid commune fidei et gloriae,
<lb/>scilicet visio. Sed non invenitur aliquid in spe quod possit in patria esse: quia
<lb/>id quod est substantia spei, est expectatio, quae non manebit in patria. Ergo
<lb/>videtur quod non evacuetur spes.
<pb n="vol. 6, p. 518"/>
<lb/>SED CONTRA, Rom. 8, 24: «Quod videt quis quid sperat?». Sed sancti videbunt in
<lb/>patria quidquid expectaverunt. Ergo spes in eis non erit.
<lb/>Praeterea, spes est expectatio beatitudinis futurae. Sed beatitudo in patria iam
<lb/>non erit futura. Ergo neque spes erit ibi.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod aliquid de substantia habitus fidei et spei remanebit
<lb/>idem numero. Quia in omni mutatione oportet esse aliquid commune utrique
<lb/>terminorum. Sed fides et spes mutantur in bona gloriae. Ergo oportet quod aliquid
<lb/>de substantia habitus fidei et spei maneat idem numero.
<lb/>2. Praeterea, sicut caritas adveniens opponitur fidei informi non secundum substantiam
<lb/>fidei, sed secundum informitatem; ita gloria adveniens opponitur fidei
<lb/>non secundum substantiam visionis, sed secundum imperfectionem tantum. Sed
<lb/>caritas adveniens tollit informitatem et remanet idem habitus numero fidei
<lb/>quantum ad substantiam, ut supra dictum est, dist. 23, quaest. 3, art. 4, quaestiunc.
<lb/>1. Ergo et similiter gloria adveniens tollit tantum imperfectionem, et
<lb/>dimittit eamdem substantiam habitus numero.
<lb/>3. Praeterea, quando scientia imperfecta crescit in perfectam, non tollitur substantia
<lb/>scientiae: similiter nec substantia corporis, quando ex puero fit vir; sed
<lb/>manet idem homo. Sed Apostolus evacuationem fidei comparat perfectioni
<lb/>scientiae et aetatis. Ergo substantia fidei manet eadem numero.
<lb/>SED CONTRA, formae quando destruuntur, sicut ex nihilo totaliter sunt, ita totaliter
<lb/>in nihilum tendunt. Sed fides et spes cum sint habitus, formae quaedam sunt.
<lb/>Ergo cum adveniente gloria destruantur, ut dicit Apostolus, videtur quod nihil
<lb/>ipsarum maneat secundum numerum idem.
<lb/>Praeterea, impossibile est quod aliquid sit idem numero quod non sit idem specie,
<lb/>sicut dicit Philosophus de fide et opinione in 4 Topicor. Sed visio patriae et
<lb/>fides differunt specie multo plus quam fides et opinio. Ergo visio fidei et patriae
<lb/>non est idem numero.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod in fide est cognitio quaedam
<lb/>et modus cognoscendi, quia cognoscit in speculo et in aenigmate; modus
<lb/>autem imperfectionis est, et obscuritatem importat. Unde cum gloria adveniens
<lb/>omnem imperfectionem et obscuritatem tollat, tollet quidem modum fidei quantum
<lb/>ad modum cognoscendi, sed remanebit cognitio eorum quorum est fides,
<lb/>non quidem iam aenigmatica, sed clara.
<pb n="vol. 6, p. 520"/>
<lb/>AD OBIECTA
<lb/>Ad primum ergo dicendum, quod quantum ad id quod habet de cognitione, fides
<lb/>est fundamentum, non quantum ad id quod habet de aenigmate; unde quantum
<lb/>ad id quod est fundamentum, manebit.
<lb/>Ad secundum dicendum, quod quamvis gloriae visio non sit contraria fidei
<lb/>quantum ad id quod habet de cognitione, est tamen sibi contraria quantum ad
<lb/>id quod habet de aenigmate; et ex hac parte eam expellit.
<lb/>Ad tertium dicendum, quod perfectio et imperfectio cognitionis circa diversa
<lb/>bene se compatiuntur, sed non circa idem; et ideo aliquis potest habere simul
<lb/>imperfectam cognitionem de his quae pertinent ad unum, et perfectam de his
<lb/>quae pertinent ad aliud. Sed non est simile in proposito; quia fides et visio gloriae
<lb/>est de eodem.
<lb/>Ad quartum dicendum, quod opinio et scientia, quamvis sint de eodem, non
<lb/>tamen secundum idem medium, sed secundum diversa; et ideo possunt esse
<lb/>simul; sed fides et visio patriae sunt de eodem, et secundum idem medium: quia
<lb/>fides assentit veritati primae propter se, et similiter visio gloriae; et ideo perfectio
<lb/>unius non patitur imperfectionem alterius. Cognitio autem matutina et
<lb/>vespertina quamvis sint de eodem secundum rem, non tamen sunt de eodem
<lb/>secundum idem esse; quia cognitio matutina est de re secundum quod habet
<lb/>esse in verbo; cognitio autem vespertina de re secundum quod habet esse in
<lb/>propria natura; et ideo non est simile.
<lb/><hi rend="bold">Solutio II</hi>
<lb/>Ad secundam quaestionem dicendum, quod de habitibus oportet ex actibus iudicium
<lb/>sumere. Est autem duplex actus; scilicet actus qui est actus imperfecti
<lb/>inquantum huiusmodi, sicut motus; et actus qui est actus perfecti inquantum
<lb/>huiusmodi, sicut operatio consequens formam. Contingit autem quandoque
<lb/>quod actus perfecti inveniantur in imperfecto secundum quod iam participat
<lb/>aliquid de perfectione, sicut aliquid de actu albi est in pallido. Quando ergo
<lb/>imperfectum ad perfectionem venit, actus qui est eius inquantum habet aliquid
<lb/>de perfectione in quam tendebat, manet quantum ad id quod est substantia
<lb/>actus, sed tollitur quantum ad id quod erat de imperfectione actus; sicut loquela
<lb/>balbutientis pueri tollitur, quando venit ad perfectam aetatem, quantum ad id
<lb/>quod imperfectionis erat in ipso; manet autem quidquid erat de perfectione et
<lb/>de substantia loquelae. Sed motus qui est actus imperfecti, quando pervenitur
<lb/>ad terminum motus, non manet quantum ad aliquid substantiae actus, sed
<lb/>quantum ad radicem, secundum quam motus inerat, quae erat proportio quaedam
<lb/>et ordo imperfecti ad perfectionem.
<lb/>Cognitio autem, inquantum huiusmodi, importat actum perfecti; et ideo cognitio
<lb/>quae habetur in statu imperfectionis, manet quantum ad id quod cognitionis
<lb/>est, imperfectione sublata. Spes autem inquantum tendit in arduum quod est
<lb/>nondum habitum, et futurum expectatum, est sicut actus imperfecti, cum sit
<pb n="vol. 6, p. 522"/>
<lb/>quasi quidam motus; et ideo cum ad perfectum venerit, non manet id quod
<lb/>expectationis aut spei est; sed hoc tantum in quo haec expectatio radicabatur,
<lb/>scilicet ordo et proportio ipsius hominis ad illa iam habita, quorum, dum non
<lb/>habebantur, erat spes; et ideo non ponitur aliquid speciale succedens spei, sed
<lb/>tentio sive comprehensio beatitudinis, quae dicit ordinem hominis ad Deum iam
<lb/>habitum, cuius non habiti erat spes; unde ordo iste communis est utrobique;
<lb/>et quantum ad hunc ordinem spes manet, sed quantum ad naturam actus sui
<lb/>transit.
<lb/>AD OBIECTA
<lb/>Ad primum igitur dicendum, quod illi qui erunt in poenis, cum sint remoti a
<lb/>participatione aeternitatis, erunt semper in motu et successione; et propter hoc
<lb/>poterit esse timor futuri mali. Sed illi qui erunt in patria, erunt maxime quantum
<lb/>ad praemium substantiale in participatione aeternitatis; et ideo secundum
<lb/>hoc non erit in eis aliquid de praemio futuri, sed totum simul habent; unde non
<lb/>remanet in eis spes.
<lb/>Ad secundum dicendum, quod illa fames non importat expectationem futuri, sed
<lb/>aufert fastidium iam habiti. Unde respectu praemii substantialis non erit ibi
<lb/>expectatio, sed fruitio plena: sed respectu aliquorum accidentalium, vel etiam
<lb/>stolae corporis, poterit ibi esse expectatio, sed non spes, ut supra, 26 dist.,
<lb/>quaest. 2, art. 1, quaestiunc. 2, dictum est.
<lb/>Ad tertium dicendum, quod etiam in spe invenitur aliquid quod manet in patria,
<lb/>scilicet ordo et proportio ad expectatum bonum. Sed iste ordo erit perfectus in
<lb/>patria, in via autem imperfectus propter absentiam eius ad quod est.
<lb/><hi rend="bold">Solutio III</hi>
<lb/>Ad tertiam quaestionem dicendum, quod ablatio alicuius quod est de substantia
<lb/>rei, inducit corruptionem rei illius; non autem sublatio alicuius quod se habet
<lb/>accidentaliter ad rem illam. Imperfectio autem illa quam tollit gloria a fide, est
<lb/>substantia fidei, et ad speciem eius pertinens: quod patet ex hoc quod accipitur
<lb/>secundum rationem obiecti, a quo fides speciem recipit. Obscuritas enim, quam
<lb/>aenigma importat, ad genus cognitionis pertinet. Et ideo oportet quod, remota
<lb/>ista imperfectione, substantia et species fidei destruantur, sicut si ab asino
<lb/>removeatur sua irrationabilitas. Quia autem fides forma quaedam est accidentalis
<lb/>simplex, non composita ex materia et forma; ideo ipsa destructa non
<lb/>remanet aliquid fidei idem numero, sed idem genere; sicut patet quod quando
<lb/>ex albo fit nigrum, vel e converso, manet id quod coloris est, non idem numero
<lb/>color, sed idem genere; sed manet eadem lux numero cum est perfecta et imperfecta;
<lb/>quia illa imperfectio vel perfectio non pertinet ad speciem lucis, sed accidentalis
<lb/>est. Et similiter est dicendum de spe, in qua etiam quod dictum est,
<lb/>magis apparet.
<pb n="vol. 6, p. 524"/>
<lb/>AD OBIECTA
<lb/>Ad primum ergo dicendum, quod commune quod manet in mutatione, idem
<lb/>numero est subiectum, sed idem genere manet in natura generis; et ita in hac
<lb/>transmutatione manet eadem numero anima; sed visio vel cognitio idem genere.
<lb/>Ad secundum dicendum, quod informitas illa non est de pertinentibus ad speciem
<lb/>fidei, sicut imperfectio aenigmatica; et ideo non est simile.
<lb/>Et similiter dicendum ad tertium.
<lb/>ARTICULUS 2
<lb/><hi rend="bold">Utrum caritas viae evacuetur in patria</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod caritas viae evacuetur. 1 Corinth. 13, 10: «Cum venerit quod
<lb/>perfectum est, evacuabitur quod ex parte est». Sed caritas est ex parte: quia
<lb/>illud praeceptum: «Diliges Dominum Deum tuum ex toto corde tuo», non totaliter
<lb/>impletur in via, ut supra dictum est, dist. 23, quaest. 3, art. 4. Ergo caritas
<lb/>evacuabitur.
<lb/>2. Praeterea, destructa causa destruitur effectus. Sed fides generat caritatem,
<lb/>sicut dicitur Matth. 1, in Glossa. Cum ergo fides evacuetur, et caritas evacuabitur.
<lb/>3. Praeterea, sicut fides est aenigmatica, ita et caritas; quia caritas movet
<lb/>affectum in id quod non per speciem videtur. Sed fides quae est aenigmatica,
<lb/>evacuabitur. Ergo et caritas.
<lb/>4. Praeterea, motus cessat cum perventum fuerit ad terminum. Sed caritas est
<lb/>quidam motus mentis in Deum. Ergo cum ad terminum pervenietur, caritas
<lb/>cessabit.
<lb/>5. Praeterea, ea quae sunt unius rationis, unum in alterum potest proficere, si different
<lb/>secundum perfectum et imperfectum. Sed caritas viae quamvis possit crescere,
<lb/>nunquam tamen potest pervenire ad modum caritatis patriae. Ergo caritas
<lb/>viae et patriae non sunt unius speciei; et ita videtur quod caritas evacuetur.
<lb/>SED CONTRA, 1 Corinth. 13, 8: «Caritas nunquam excidit».
<lb/>Praeterea, praesentia amati non tollit amorem, sed auget. Caritas autem est
<lb/>amor Dei. Ergo quando Deum praesentem videbimus, non tolletur caritas, sed
<lb/>magis augebitur.
<pb n="vol. 6, p. 526"/>
<lb/><hi rend="bold">Solutio</hi>
<lb/>Respondeo dicendum, quod amor secundum rationem suae speciei non importat
<lb/>aliquid imperfectionis, sed magis perfectionem, inquantum importat terminationem
<lb/>affectus, et quamdam informationem in re amata; unde gloria adveniens nihil
<lb/>de his quae ad speciem caritatis pertinent, tollet; et ideo caritas non destruetur.
<lb/>AD OBIECTA
<lb/>Ad primum ergo dicendum, quod illa imperfectio est accidentalis caritati; et
<lb/>ideo ea remota, nihilominus caritas eadem numero remanebit.
<lb/>Ad secundum dicendum, quod fides est causa caritatis ratione cognitionis;
<lb/>cognitio autem manebit, ut dictum est, art. praeced. quaestiunc. 2.
<lb/>Ad tertium dicendum, quod aenigma est essentiale fidei, quia pertinet ad rationem
<lb/>proprii obiecti; sed est accidentale caritati; et ideo non est similis ratio.
<lb/>Ad quartum dicendum, quod amare non dicit motum qui sit actus imperfecti,
<lb/>sed qui est actus perfecti, sicut sentire et intelligere, ut dicit Philosophus in
<lb/>3 de Anima; et ideo ratio non sequitur.
<lb/>Ad quintum dicendum, quod hoc quod caritas viae manens in via, non potest
<lb/>pervenire ad perfectionem caritatis patriae, est propter statum viatoris, et non
<lb/>quantum ad id quod est de ratione caritatis, inquantum viator non possidet perfecte
<lb/>quod amat.
<lb/>ARTICULUS 3
<lb/><hi rend="bold">Utrum ordo dilectionis, qui modo est, fuerit in Christo,</hi>
<lb/><hi rend="bold">vel in sanctis qui sunt in patria</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod ordo dilectionis qui modo est, non fuerit in Christo, nec in
<lb/>sanctis qui sunt in patria, quantum ad dilectionem inimicorum. Quia inimici
<lb/>sanctorum, ad minus post diem iudicii non erunt nisi daemones et damnati. Sed
<lb/>ad illos non est habenda caritas, ut supra, dist. 28, art. 5, dictum est. Ergo non
<lb/>diligent inimicos.
<lb/>2. Praeterea, in eis erit summa conformitas voluntatum ad Deum. Sed Deus inimicos
<lb/>sanctorum non diligit, sed odit. Ergo nec Christus et beati suos inimicos
<lb/>diligent.
<lb/>3. Praeterea, quicumque diligit aliquem ex caritate, vult ei bonum vitae aeternae.
<lb/>Sed hoc Christus non voluit inimicis, nec beati: quia si vellent, etiam fieret.
<lb/>Ergo non diligunt inimicos ex caritate.
<pb n="vol. 6, p. 528"/>
<lb/>SED CONTRA, diligere inimicum ad perfectionem caritatis pertinet. Sed in Christo
<lb/>et in beatis est perfectissima et amplissima caritas. Ergo ipsi inimicos
<lb/>diligunt.
<lb/>Praeterea, Christus ex caritate dilexit illos pro quibus mortuus est; Ioan. 15, 13:
<lb/>«Maiorem hac dilectionem nemo habet ut animam suam ponat quis pro amicis
<lb/>suis». Sed mortuus est pro inimicis; Rom. 5. Ergo dilexit inimicos; et eadem
<lb/>ratione beati.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod in eis non sit ordo caritatis quantum ad se et proximum,
<lb/>et propinquos et extraneos. Augustinus in libro de vera Religione:
<lb/>«Perfecta iustitia est, ut plus potiora bona, et minus minora diligamus». Sed in
<lb/>patria erit perfecta caritas. Ergo proximum meliorem se plus diliget aliquis
<lb/>quam seipsum, et similiter extraneum quam propinquum secundum carnem.
<lb/>2. Praeterea, in patria erit perfecta conformitas humanae voluntatis ad Deum. Sed
<lb/>Deus plus diligit meliorem. Ergo et quilibet plus diliget meliorem quam seipsum.
<lb/>3. Praeterea, ille plus diligitur cui maius bonum optatur. Sed quilibet homo vult
<lb/>maius bonum meliori se quam sibi in patria: quia unicuique vult bonum quod
<lb/>habet, nec appetit alicui quod non habet: quia sic desiderium non esset quietatum.
<lb/>Ergo plus diligit meliorem se quam seipsum.
<lb/>SED CONTRA, gloria perficit naturam. Sed ordo iste est a natura hominis progrediens,
<lb/>ut homo se plus altero diligat. Ergo et gloria hunc ordinem non aufert.
<lb/>Praeterea, si aliquis salutem suam negligeret pro salute alterius, peccaret. Sed
<lb/>in patria non erit aliquid inordinatum. Ergo homo ibi semper plus diliget salutem
<lb/>suam quam alterius; et ita plus amabit se quam alterum.
<lb/><hi rend="bold">Quaestiuncula III</hi>
<lb/>1. Ulterius. Quaeritur quem Christus plus dilexerit, Petrum vel Ioannem; et
<lb/>videtur quod Ioannem. Ioan. ultim. 20: «Vidit illum discipulum quem diligebat
<lb/>Iesus, sequentem». Hoc autem non dicitur quia illum tantum diligeret. Ergo
<lb/>propter eminentiam dilectionis ad ipsum.
<lb/>2. Praeterea, dilectio in qua affectus effectui, vel signis dilectionis non respondet,
<lb/>est dilectio simulationis. Cum ergo Christus maiorem familiaritatem Ioanni
<lb/>exhibuerit quam Petro, et eius dilectio nullo modo fuerit simulata; videtur quod
<lb/>Ioannem plus Petro dilexerit.
<lb/>SED CONTRA, Proverb. 8, 17: «Ego diligentes me diligo». Sed plus dilexit Petrus,
<lb/>ut patet Ioan. ultim. Ergo et plus diligebatur.
<pb n="vol. 6, p. 530"/>
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod inimici Christi possunt accipi
<lb/>dupliciter; vel quantum ad finalem exitum, sicut damnati, vel in actu, vel in
<lb/>praevisione divina; vel quantum ad praesentem statum tantum, sicut Paulus tunc
<lb/>erat. Quantum ergo ad primos inimicos est eadem ratio dilectionis in Christo
<lb/>quae in nobis ad illos quos scimus damnatos; quia naturam ipsorum diligimus, et
<lb/>considerata natura tantum eis vitam aeternam vellemus; sed considerata iustitia
<lb/>divina et eorum meritis, eis hoc non volumus, quia iustitiam divinam plus diligimus
<lb/>quam eorum naturam. Et prima voluntas est voluntas antecedens, secunda
<lb/>est voluntas consequens; et ita Christus diligebat inimicos qui erant damnati vel
<lb/>damnandi, volens eis bonum voluntate antecedente, quae non semper impletur,
<lb/>sed non consequente, sicut nec Deus. Et eadem ratio est de aliis beatis quantum
<lb/>ad illos qui actu sunt damnati. Sed de damnandis forte nesciunt de omnibus qui
<lb/>sunt. Sed quantum ad alios inimicos, secundum praesentem statum tantum diligebat,
<lb/>et ad eos bona operabatur, quia pro eis mortem subiit.
<lb/>Et per hoc patet responsio ad obiecta.
<lb/><hi rend="bold">Solutio II</hi>
<lb/>Ad secundam quaestionem dicendum, quod circa hoc est duplex opinio.
<lb/>Quidam dicunt, quod in patria erit Deus omnia in omnibus, et mens tota in Deo
<lb/>quiescens, totam rationem dilectionis habebit in Deum; et ideo Deum super
<lb/>omnia diliget, et alios tanto plus quanto erunt Deo proximiores, etiam alios
<lb/>plus quam se, si sunt meliores. Sed illud non videtur rationabiliter dictum: quia
<lb/>unusquisque tantum amabit Deo frui, quantum diliget Deum; unde cum Deum
<lb/>super omnia diliget, super omnia volet Deo frui; et ideo frui Deo plus optabit
<lb/>sibi quam alii. Unde videtur quod magis se quam alium diliget. Praeterea,
<lb/>affectus dilectionis non quiescit in aliquo, nisi in proprio obiecto. Sicut autem
<lb/>proprium obiectum amoris est bonum, ita proprium subiectum amoris istius
<lb/>hominis est bonum istius; unde et Deum summe diliget, inquantum est summum
<lb/>bonum suum. Unde non oportet quod tanto aliquem plus diligat quanto est simpliciter
<lb/>Deo proximior, sed quanto est Deo proximior, inquantum est bonum
<lb/>suum; et ideo videtur probabilius quod alii dicunt, quod quilibet ibi plus diliget
<lb/>se quam proximum.
<lb/>Sed de comparatione propinquorum ad extraneos credo quod simpliciter
<lb/>loquendo, plus unusquisque diliget extraneum meliorem quam consanguineum
<lb/>minus bonum: quia plus attenditur ordo dilectionis quantum ad proximitatem
<lb/>ad Deum quam quantum ad proximitatem ad seipsum, quamvis utrumque oportet
<lb/>quod attendatur. Unde de aequaliter bonis plus diligit proximiorem, sed de
<lb/>inaequalibus diligit meliorem.
<pb n="vol. 6, p. 532"/>
<lb/>AD OBIECTA
<lb/>Ad primum ergo dicendum, quod intelligendum est quod plus diligit magis bona
<lb/>quae etiam sibi sunt magis bona, sicut bona spiritualia quam corporalia.
<lb/>Ad secundum dicendum, quod in hoc ipso voluntas nostra voluntati divinae
<lb/>conformabitur quod sequetur motum naturaliter sibi impositum a Deo.
<lb/>Ad tertium dicendum, quod voluntate consequente vult maius bonum alteri
<lb/>quam sibi, sibi autem intensius; sed voluntate antecedente vult sibi maius. Sed
<lb/>hoc non impedit quietem desiderii: quia haec voluntas non est voluntas simpliciter,
<lb/>sed conditionata, vel velleitas quaedam, ut quidam dicunt.
<lb/><hi rend="bold">Solutio III</hi>
<lb/>Ad tertiam quaestionem dicendum, quod, sicut dicitur, Petrus plus dilexit
<lb/>Christum dilectione quae ab ipso in membra diffunditur; sed Ioannes plus
<lb/>dilexit dilectione quae in Christo sistit; et ideo Petro Dominus commisit curam
<lb/>membrorum; Ioanni autem curam matris, quae ad personam eius specialius
<lb/>spectabat. Unde et Petrus a Christo plus diligebatur quantum ad affectum interiorem,
<lb/>quia donum maioris caritatis erat ei tunc collatum. Sed Ioannes magis
<lb/>diligebatur quantum ad signa exterioris familiaritatis; et hoc propter quatuor
<lb/>causas. Primo, quia per Ioannem significatur vita contemplativa quae familiariorem
<lb/>habet Deum, quamvis activa sit fructuosior, quae significatur in Petro.
<lb/>Secundo propter aetatem, quia iuvenis erat. Tertio propter castitatem. Quarto
<lb/>propter ingenitam mansuetudinem.
<lb/>Et per hoc patet solutio ad obiecta: quia uterque plus diligebat, et quodammodo
<lb/>plus diligebatur.
<lb/>ARTICULUS 4
<lb/><hi rend="bold">Utrum scientia quam modo habemus, totaliter tolletur</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod scientia quam modo habemus, totaliter tolletur; 1 Corinth. 13, 8:
<lb/>«Scientia destruetur». Sed accidens quod destruitur, totaliter tollitur. Ergo
<lb/>scientia totaliter tolletur.
<lb/>2. Praeterea, fides est magis spiritualis quam scientia. Sed fides tolletur. Ergo
<lb/>et scientia.
<lb/>3. Praeterea, consideratio scientiae est de delectabilibus maxime. Si ergo scientia
<lb/>hic acquisita remanet, aliquis magnus clericus plus habebit de gaudio quam
<lb/>aliqua vetula, quae erit maioris caritatis; quod esse videtur impossibile.
<pb n="vol. 6, p. 534"/>
<lb/>4. Praeterea, illi qui sunt in patria, cognoscunt omnia quorum scientiam habuerunt,
<lb/>et multo plura et melius, in Verbo. Si ergo scientia non est nisi ad cognoscendum,
<lb/>frustra in eis praeterita scientia remaneret.
<lb/>5. Praeterea, habitus ordinatur ad actum. Ergo ubi actus non remanet, neque
<lb/>habitus remanere potest, quia frustra remaneret. Sed actus scientiae qui modo
<lb/>est, non remanebit in patria: quia consideratio scientiarum est in intelligendo
<lb/>cum phantasmate, non solum in accipiendo scientiam, sed etiam in considerando
<lb/>ea quae aliquis iam didicit; unde laeso organo imaginationis, impeditur operatio
<lb/>intellectus etiam in aliis quae prius sciebat. Ergo nec scientia remanebit.
<lb/>6. Praeterea, scientiae quam nunc habemus, consideratio est collativa. Sed iste
<lb/>modus conferendi non erit in patria: quia tunc sequeretur quod esset ibi studium
<lb/>et disputatio, quod est absurdum. Ergo scientia hic acquisita non remanebit
<lb/>in patria.
<lb/>SED CONTRA, Magister in prima distinctione secundi libri dixit, et philosophi
<lb/>etiam plures dicunt, quod anima posita est in corpore, ut scientiis perficiatur.
<lb/>Sed frustra poneretur ad hoc, nisi post corpus ei scientia remaneret. Ergo
<lb/>scientia remanebit.
<lb/>Praeterea, constat quod illi qui sunt in inferno, aliquid cognoscunt esse de his
<lb/>quae prius cognoverunt, sicut patet de divite, qui suorum memoriam habebat.
<lb/>Sed eis non addetur alia cognitio quam hic habuerunt. Ergo prior scientia in
<lb/>eis remanebit.
<lb/>Praeterea, si scientia destruatur cum corpore, erit bonum temporale; et ita studium
<lb/>scientiae computabitur inter sollicitudines rerum temporalium; quod videtur
<lb/>absurdum.
<lb/><hi rend="bold">Solutio</hi>
<lb/>Respondeo dicendum, quod in scientia quam modo habemus, est tria considerare:
<lb/>scilicet habitum, actum, et modum agendi. Modus autem agendi est ut intelligat
<lb/>cum phantasmate: quia in statu viae verum est quod dicit Philosophus in
<lb/>3 de Anima, quod nequaquam sine phantasmate intelligeret anima non
<lb/>solum quantum ad acquirendam scientiam, sed etiam quo ad considerationem
<lb/>eorum quae quis iam scit: quia phantasmata se habent ad intellectum sicut sensibilia
<lb/>ad sensum. Actus autem scientiae proprius est ut cognoscat conclusiones,
<lb/>resolvendo eas ad principia prima per se nota. Habitus autem est quaedam
<lb/>qualitas hominem habilitans ad hunc actum. Modus autem intelligendi praedictus
<lb/>accidit humanae animae ex duobus. Uno modo ex hoc quod anima humana est
<lb/>ultima secundum naturae ordinem in gradibus intellectus; unde se habet intellectus
<lb/>eius possibilis ad omnia intelligibilia, sicut se habet materia prima ad
<lb/>omnes formas sensibiles; et propter hoc non potest in actum exire prius quam
<lb/>recipiat rerum species, quod fit per sensum et imaginationem. Alio modo ex hoc
<pb n="vol. 6, p. 536"/>
<lb/>quod est forma corporis; unde oportet quod operatio eius sit operatio totius
<lb/>hominis; et ideo communicat ibi corpus non sicut instrumentum per quod operetur,
<lb/>sed sicut repraesentans obiectum, scilicet phantasma; et inde contingit quod
<lb/>anima non potest intelligere sine phantasmate etiam ea quae prius novit.
<lb/>In anima ergo separata a corpore remanebit natura animae, sed non remanebit
<lb/>unio ad corpus in actu; et ideo ea considerata in natura sua tantum, non indigebit
<lb/>phantasmatibus quantum ad considerationem eorum quae prius scivit, sed
<lb/>solum quantum ad considerationem eorum quae de novo debet scire; et ideo ea
<lb/>quae prius scivit, poterit considerare non quidem utendo phantasmate, sed ex
<lb/>habitu scientiae prius habito. Ea vero quae ante nescivit, non poterit scire, nisi
<lb/>quatenus ex his quae scit, elici possunt, vel inquantum aliae species ei divinitus
<lb/>infunduntur. Dicere enim, quod secundum id quod modo anima habet in natura
<lb/>sua, non possit intelligere sine corpore aliquo modo, est valde familiare illis qui
<lb/>ponunt animam cum corpore deficere: quia, ut dicitur in 1 de Anima,
<lb/>si nulla operationum quas habet, potest esse sine corpore, nec ipsa sine corpore
<lb/>esse posset, cum operatio naturalis consequatur naturam. In actu autem
<lb/>scientiae praedicta duo considerantur; scilicet motus inquisitionis et rationis
<lb/>discurrentis; et terminus, scilicet certitudo, quae habetur de conclusionibus,
<lb/>secundum quod iam sunt reductae in prima principia. Motus autem ille imperfectionis
<lb/>est quantum ad necessitatem discurrendi, ut causetur certitudo; et
<lb/>ideo in beatis non remanebit actus scientiae quantum ad necessitatem motus,
<lb/>sed quantum ad certitudinem tantum.
<lb/>Et ideo videtur dicendum, secundum quod quidam dicunt, quod in patria, quantum
<lb/>ad animas separatas, erit alius modus intelligendi, quia sine phantasmate
<lb/>considerabunt; sed post resurrectionem poterit esse uterque modus, inquantum
<lb/>anima non subiacebit corpori, sed ex toto ei dominabitur. Actus autem mutabitur,
<lb/>quia remanebit quantum ad terminum, sed non quantum ad discursum in
<lb/>sanctis. In damnatis autem non est remotum quin etiam collationis necessitas
<lb/>remaneat; et ideo remanet habitus scientiae quantum ad substantiam. Dicere
<lb/>enim, quod habitus remaneat, et actus nullo modo, videtur absurdum: quia
<lb/>habitus nihil est aliud quam habilitas ad actum.
<lb/>AD OBIECTA
<lb/>Ad primum ergo dicendum, quod destruetur scientia quantum ad modum, et
<lb/>quantum ad actum mutabitur; sed quantum ad habitum remanebit, ut dictum est.
<lb/>Ad secundum dicendum, quod modus imperfectionis est essentialis fidei, et de
<lb/>ratione eius; sed modus cognoscendi per phantasmata non est de ratione scientiae,
<lb/>sed accidit ei ex conditione subiecti.
<lb/>Ad tertium dicendum, quod non est inconveniens quod ille qui habet minorem
<lb/>caritatem, habeat plus de gaudio quantum ad aliquem actum; cum tamen
<lb/>habeat minus gaudium de Deo, quod est praemium essentiale.
<pb n="vol. 6, p. 538"/>
<lb/>Ad quartum dicendum, quod cognoscere aliquid pluribus modis non est frustra;
<lb/>sicut etiam Christus habuit scientiam naturalem eorum quae in verbo cognoscebat.
<lb/>Ad quintum dicendum, quod ille modus cognoscendi accidit scientiae ex statu
<lb/>eius in quo est: non enim phantasma est obiectum propinquum et proprium
<lb/>intellectus, cum sit intelligibile in potentia, non in actu; sed species intellecta
<lb/>est per se obiectum eius.
<lb/>Ad sextum dicendum, quod non erit actus scientiae quantum ad discursum, sed
<lb/>quantum ad terminum certitudinis. Et praeterea non oporteret ibi esse studium
<lb/>vel disputationem quantum ad bonos, quia omnium illorum quae considerare
<lb/>vellent, in verbo cognitionem possent accipere, vel per illuminationem superiorum
<lb/>habere. Damnatis autem non vacabit disputare poenarum pondere pressis.
<lb/><hi rend="bold">EXPOSITIO TEXTUS</hi>
<lb/>«Caritas autem, quae deseri potest». Verum est, si posset deseri propter debilitatem
<lb/>amoris, ut scilicet aliquis minus diligeret Deum quam rem illam pro qua
<lb/>tunc peccat: tunc enim non esset vera caritas.
<lb/>«De perfecta intelligitur». Perfecta dicitur quae est in confirmatis vel in via vel
<lb/>in patria; vel intelligitur non quod non possit amitti, sed quia difficile est quod
<lb/>amittatur.
<pb n="vol. 6, p. 544"/>
<lb/><hi rend="bold">IN TERTIUM SENTENTIARUM, DISTINCTIO 32</hi>
<lb/><hi rend="bold">DIVISIO TEXTUS</hi>
<lb/>Postquam determinavit Magister de dilectione caritatis qua diligimus Deum,
<lb/>hic determinat de dilectione qua Deus diligit nos; et dividitur in partes duas: in
<lb/>prima ostendit quomodo Deus omnem creaturam diligit; in secunda movet
<lb/>quaestionem de reprobis, quos diligere non videtur, ibi: «De reprobis vero qui
<lb/>praeparati non sunt ad vitam, sed ad mortem, si quaeritur, utrum debeat concedi
<lb/>quod Deus ab aeterno dilexit eos; dicimus de electis solis simpliciter hoc
<lb/>esse concedendum».
<lb/>Prima in duas. In prima determinat de dilectione Dei, secundum quod absolute
<lb/>dicitur creaturam diligere. In secunda determinat de gradibus divinae dilectionis,
<lb/>secundum quod unum plus et alium minus dicitur diligere, ibi: «Cum autem
<lb/>dilectio Dei immutabilis sit» etc.
<lb/>Et dividitur haec pars in duas: in prima determinat de ordine dilectionis quantum
<lb/>ad diversos; in secunda quantum ad eumdem, ibi: «Si vero quaeritur de
<lb/>aliquo uno, utrum magis diligatur a Deo uno tempore quam alio; distinguenda
<lb/>est dilectionis intelligentia».
<lb/>Circa primum tria facit: primo movet quaestionem; secundo determinat eam,
<lb/>ibi, «Potest tamen sane intelligi» etc.; tertio confirmat solutionem, ibi: «Consideratur
<lb/>enim duobus modis dilectio Dei».
<pb n="vol. 6, p. 546"/>
<lb/><hi rend="bold">QUAESTIO 1</hi>
<lb/>Hic quaeruntur quatuor: 1. Utrum Deus creaturam diligat; 2. Utrum omnem
<lb/>creaturam; 3. Utrum aequaliter omnia; 4. Quid plus et quid minus sive aequaliter.
<lb/>ARTICULUS 1
<lb/><hi rend="bold">Utrum Deo competat creaturam amare</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod Deo non competat creaturam amare. Amor enim quamdam passionem
<lb/>animi importat. Sed aliae passiones animi, ut ira, et huiusmodi, non sunt
<lb/>in Deo, nisi secundum effectum, et per similitudinem. Ergo nec amor est in ipso.
<lb/>2. Praeterea, inter multum distantia non potest esse amor; unde amici non
<lb/>optant amicis maxima bonorum, ne amicitia dissolvatur, ut Philosophus dicit in
<lb/>9 Ethic. Sed nulla est tanta distantia quanta creatoris a creatura. Ergo non
<lb/>potest esse amor Dei ad creaturam.
<lb/>3. Praeterea, amor transfert amantem in amatum, ut vivat iam vita amati, ut
<lb/>dicit Dionysius. Sed Deus non transfertur in aliquid aliud, cum
<lb/>sit immobilis; sed omnia ad se trahit, ut dicitur Ioan. 12. Ergo ipse non amat
<lb/>creaturam.
<lb/>4. Praeterea, amans quodammodo subiicitur amato, inquantum affectus amantis
<lb/>amato informatur, ut supra dictum est. Sed Deus nullo modo creaturae subiicitur.
<lb/>Ergo nullo modo amat creaturam.
<lb/>5. Praeterea, omnis nostra perfectio a divina perfectione exemplatur. Sed omnis
<lb/>virtus perfectio mentis est. Ergo cum quaedam aliae virtutes non sint in Deo, ut
<lb/>temperantia, et huiusmodi, videtur quod nec caritas.
<lb/>SED CONTRA, sicut essentia sua est exemplar omnis creaturae, ita bonitas sua est
<lb/>causa omnis bonitatis in creatura. Sed cognoscendo essentiam cognoscit omnia
<lb/>quae ab ipsa exemplantur. Ergo amando bonitatem suam, amat omnia quae ab
<lb/>ipsa bonitatem participant.
<lb/>Praeterea, Ioan. 3, 16: «Sic Deus dilexit mundum, ut Filium suum unigenitum
<lb/>daret».
<lb/>Praeterea, Dionysius dicit quod divinus amor non permisit
<lb/>ipsum sine germine esse.
<pb n="vol. 6, p. 548"/>
<lb/><hi rend="bold">Solutio</hi>
<lb/>Respondeo dicendum, quod unicuique habenti cognitionem amabile est proprium
<lb/>bonum non solum amore naturali, sed amore animali, sive intellectuali.
<lb/>Unde cum in Deo sit sui perfecta cognitio, amat suam bonitatem. Bonum autem
<lb/>alicuius non solum dicitur secundum hoc quod in ipso est, sed secundum quod
<lb/>in alio est per similitudinem. Unde cum bonitas quae est in creatura, sit similitudo
<lb/>divinae bonitatis, sequitur quod ipse creaturam diligat.
<lb/>AD OBIECTA
<lb/>Ad primum ergo dicendum, quod passiones quaedam important in sui ratione
<lb/>aliquam materialem transmutationem; et ideo non possunt transferri in Deum,
<lb/>nisi per similitudinem, sicut ira; et similiter illae quae important defectum, ut
<lb/>tristitia, et etiam ira secundum quod ex tristitia causatur. Quaedam vero passiones
<lb/>sunt quae de ratione sui non important aliquid materiale, vel aliquem
<lb/>defectum, sicut delectatio; unde etiam in operatione intellectuali delectatio est,
<lb/>non solum in corporali operatione, ut Philosophus probat in 7 Ethic.: et
<lb/>propter hoc delectatio in Deo potest poni, non quidem ut passio, sed operationem
<lb/>suam simplicem et sine motu consequens per modum intelligendi, ut
<lb/>Philosophus dicit in 7 Ethic., quod Deus simplici gaudet delectatione.
<lb/>Et similiter etiam de amore dicendum est.
<lb/>Ad secundum dicendum, quod inter multum distantia bene potest esse amor, sed
<lb/>non amicitia: quia non conversantur simul, quod est proprium amicitiae. Deus
<lb/>autem quamvis in infinitum distet a creatura; tamen operatur in omnibus, et in
<lb/>omnibus est: et ideo potest salvari etiam ratio amicitiae.
<lb/>Ad tertium dicendum, quod amor omnis transfert quodammodo amantem in
<lb/>amatum, sed diversimode. Uno modo secundum quod amans transfertur in participandum
<lb/>ea quae sunt amati; alio modo ut communicet amato ea quae sunt
<lb/>sua. Primo ergo modo Deus non transfertur in amatum, quod est creatura; sed
<lb/>secundo modo, inquantum bonitatem suam ei communicat; et sic dicit
<lb/>Dionysius, quod ipse Deus est per amorem extasim passus.
<lb/>Ad quartum dicendum, quod potentia passiva informatur ex obiecto suo; sed
<lb/>potentia activa ponit formam suam circa obiectum, sicut patet de intellectu
<lb/>agente et possibili. Unde sicut intellectus divinus non informatur rebus quas
<lb/>cognoscit per essentiam suam, ita nec voluntas eius informatur rebus quas amat:
<lb/>quia eas per bonitatem suam amat, et amando communicat eis suam bonitatem.
<lb/>Ad quintum dicendum, quod virtutes quae habent materiam determinatam circa
<lb/>actus et passiones corporales, vel quae important aliquem defectum, sicut fides,
<lb/>non possunt habere exemplar in natura divina, ita scilicet quod illae virtutes in
<lb/>Deo sint; sed habent exemplar in intellectu divino, sicut habent reliquae res
<lb/>materiales; et ideo cum caritas nullum defectum nec aliquod materiale importet,
<lb/>invenitur in Deo prae quibusdam aliis virtutibus.
<pb n="vol. 6, p. 550"/>
<lb/>ARTICULUS 2
<lb/><hi rend="bold">Utrum Deus diligat omnem creaturam</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod Deus non diligat omnem creaturam. Quidquid enim Deus diligit,
<lb/>ex caritate diligit. Sed creaturae irrationales non diliguntur ex caritate,
<lb/>ut supra, dist. 21, quaest. 1, art. 2, dictum est. Ergo eas Deus non diligit.
<lb/>2. Praeterea, sicut dicit Philosophus in 8 Ethic., creaturae inanimatae non
<lb/>diliguntur nisi amore concupiscentiae, sicut patet de vino. Sed Deus non diligit
<lb/>amore concupiscentiae, quia ipse bonorum nostrorum non eget. Ergo creaturas
<lb/>inanimatas nullo modo diligit.
<lb/>3. Praeterea, dilectio est causa electionis. Sed Deus non omnes etiam homines
<lb/>eligit. Ergo non omnes diligit.
<lb/>4. Praeterea, quicumque diligit aliquid, vult ei bonum. Sed Deus non vult reprobis
<lb/>bonum, quod est perfectum bonum, scilicet vitam aeternam: quia si vellet,
<lb/>haberent. Ergo Deus non diligit omnem creaturam.
<lb/>5. Praeterea, non potest esse eiusdem ad idem amor et odium. Sed Deus aliquam
<lb/>creaturam odit; Malach. 1, 5: «Esau odio habui». Ergo non omnem creaturam
<lb/>diligit.
<lb/>SED CONTRA, Sap. 2, 25: «Diligis omnia quae sunt, et nihil odisti eorum quae
<lb/>fecisti».
<lb/>Praeterea, Dionysius dicit quod etiam amor divinus movet superiora in providentiam
<lb/>inferiorum. Sed Deus habet providentiam de omnibus. Ergo ipse omnia diligit.
<lb/>Praeterea, Genes. 1, 31, dicitur: «Vidit Deus cuncta quae fecerat, et erant valde
<lb/>bona»; et Augustinus dicit, quod per hoc significatur
<lb/>quod omnia approbavit sed nihil approbatur nisi quod amatur. Ergo Deus
<lb/>omnia amat.
<lb/><hi rend="bold">Solutio</hi>
<lb/>Respondeo dicendum, quod amicitia, sicut dictum est sup. dist. 27, quaest. 2, art. 1,
<lb/>addit aliquid supra amorem, quia ad rationem amoris sufficit quod homo velit
<lb/>bonum quodcumque alicui; ad rationem autem amicitiae oportet quod aliquis velit
<lb/>ei bonum quod vult sibi, ut scilicet velit conversari cum ipso, et convivere in illis
<lb/>quae maxime amat. Sic ergo Deus, communiter loquendo de dilectione, diligit
<lb/>omnia, inquantum vult eis bonum aliquod, scilicet bonum naturale ipsorum; sed
<lb/>bonum quod ipse sibi vult, scilicet visionem sui, et fruitionem qua ipse beatus est,
<lb/>vult quidem omni creaturae rationali voluntate antecedente, sed voluntate consequente
<lb/>solum electis, quae est voluntas simpliciter; et ideo solos electos diligit
<lb/>amore amicitiae, alia autem diligit amore communiter dicto, inquantum sunt bona.
<pb n="vol. 6, p. 552"/>
<lb/>AD OBIECTA
<lb/>Ad primum ergo dicendum, quod Deus omnia, idest creaturas irrationales, ex
<lb/>caritate diligit, non sicut caritatem habens ad illa, sed sicut ordinans ea ad illa
<lb/>ad quae ille caritatem habet.
<lb/>Ad secundum dicendum, quod quamvis nos non diligamus creaturas inanimatas
<lb/>amore benevolentiae, quia eorum bonum non est a nobis; Deus tamen eas diligit
<lb/>amore benevolentiae: quia per hoc quod eis bonum vult, sunt, et bonae sunt.
<lb/>Tamen Deus quamvis non amet aliquid in concupiscendo sibi, amat tamen in
<lb/>concupiscendo alteri, ut non fiat vis in verbo concupiscentiae, quae anxietatem,
<lb/>non proprietatem desiderii importat.
<lb/>Ad tertium dicendum, quod dilectio amicitiae est illa quae electionem causat;
<lb/>et hanc non habet ad omnia.
<lb/>Ad quartum dicendum, quod Deus omnibus creaturis irrationalibus vult bonum
<lb/>eis proportionatum, et cuius sunt capaces; et ideo simpliciter loquendo potest
<lb/>dici quod Deus eas diligat. Sed reprobis voluntate consequente, secundum
<lb/>quam simpliciter dicitur aliquid velle, vult quidem bonum naturae, non autem
<lb/>bonum cuius sunt capaces, scilicet gratiae et gloriae, nisi voluntate antecedente:
<lb/>et ideo non est dicendum quod diligat Deus eos simpliciter, sed secundum
<lb/>quid, scilicet inquantum sunt creaturae.
<lb/>Ad quintum dicendum, quod non odit reprobos inquantum creaturae sunt, sed
<lb/>inquantum mali sunt, quod ab ipso non est.
<lb/>ARTICULUS 3
<lb/><hi rend="bold">Utrum Deus ab aeterno dilexerit creaturas</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod Deus ab aeterno non dilexerit creaturas. Dilectio enim non est
<lb/>nisi boni. Sed creaturae non fuerunt bonae ab aeterno. Ergo non diligit eas ab
<lb/>aeterno.
<lb/>2. Praeterea, dilectio significat divinam essentiam, et connotat effectum in
<lb/>creatura. Sed ea quae important effectum in creatura, dicuntur de Deo ex tempore,
<lb/>sicut Dominus, et Salvator, et huiusmodi. Ergo et diligere creaturas non
<lb/>dicitur de Deo nisi ex tempore.
<lb/>3. Praeterea, dilectio unit amantem amato. Sed res non potuerunt coniungi vel
<lb/>uniri Deo antequam essent. Ergo non poterant amari ab eo ab aeterno.
<lb/>4. Praeterea, eorum quae similiter se habent, est una ratio amoris. Sed creaturae
<lb/>antequam essent, in nullo distinguebantur. Ergo non erat in uno quare diligeretur
<lb/>magis quam in alio; et ita ab aeterno non dilexit electos, nisi forte sicut alia.
<pb n="vol. 6, p. 554"/>
<lb/>5. Praeterea, amans vult esse amatum. Sed Deus non volebat esse creaturas
<lb/>antequam essent: quia si voluisset eas esse, fuissent. Ergo non amabat eas
<lb/>antequam essent.
<lb/>SED CONTRA, Ephes. 1: «Elegit nos ante mundi constitutionem». Sed electio est
<lb/>ex dilectione. Ergo etiam ab aeterno dilexit creaturas.
<lb/>Praeterea, Dionysius dicit, quod divinus amor fuit causa quare
<lb/>res fecit. Ergo amor rerum fuit in Deo antequam res essent, et ita ab aeterno.
<lb/>Praeterea, affectus boni sequitur cognitionem de bono. Sed Deus ab aeterno
<lb/>cognovit quidquid boni est in creaturis. Ergo ab aeterno dilexit creaturas.
<lb/><hi rend="bold">Solutio</hi>
<lb/>Respondeo dicendum, quod illa sola nomina ex tempore de Deo dici possunt
<lb/>quae in principali significato important aliquid quod in Deo secundum rem non
<lb/>est: sicut ea quae important relationem Dei ad creaturam in principali significato,
<lb/>ut Dominus, et huiusmodi: quae quidem relatio secundum rem est in creatura,
<lb/>sed in Deo est secundum rationem tantum: similiter ea quae important in
<lb/>principali significato actionem divinam terminatam ad aliquid extra se, sicut
<lb/>causare, et huiusmodi. Amor autem non importat in principali significato relationem,
<lb/>sed operationem voluntatis; cuius operationes, sicut et operationes intellectus
<lb/>proximae, et ab eis elicitae, in operante manent, et non transeunt ad constituendum
<lb/>aliquid in exteriori materia. Et ideo amor Deo ab aeterno convenit.
<lb/>AD OBIECTA
<lb/>Ad primum igitur dicendum, quod quamvis creaturae ab aeterno non fuerint
<lb/>bonae in propria natura, fuerunt tamen bonae in Dei praescientia.
<lb/>Ad secundum dicendum, quod non connotat effectum in actu, sed in habitu; et
<lb/>hoc est, quia operationes animae non terminantur ad aliquid extra operantem;
<lb/>unde possunt extendi etiam ad id quod non est in actu.
<lb/>Ad tertium dicendum, quod amor non unit secundum rem semper, sed est unio
<lb/>affectus: quae quidem unio potest haberi etiam ad illud quod est absens, aut
<lb/>penitus non existens.
<lb/>Ad quartum dicendum, quod quamvis non differrent secundum id quod non
<lb/>erant in propria natura, differentiam tamen habebant in Dei praescientia,
<lb/>secundum quod eorum diversitates futuras praesciebat.
<lb/>Ad quintum dicendum, quod Deus volebat ab aeterno creaturas esse, sed non
<lb/>eas esse ab aeterno, sed secundum ordinem suae sapientiae.
<pb n="vol. 6, p. 556"/>
<lb/>ARTICULUS 4
<lb/><hi rend="bold">Utrum Deus omnia aequaliter diligat</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod Deus omnia aequaliter diligat. Quia providentia, ut dicit
<lb/>Dionysius, est effectus amoris. Sed aequaliter est illi cura de
<lb/>omnibus. Sap. 6. Ergo omnia aequaliter diligit.
<lb/>2. Praeterea, dilectio Dei ad creaturas significat habitudinem ipsius ad creaturas.
<lb/>Sed Deus aequaliter se habet ad omnia, ut dicit Philosophus, quamvis
<lb/>omnia inaequaliter se habeant ad ipsum. Ergo ipse aequaliter omnia diligit.
<lb/>3. Praeterea, sicut diligit omnia, ita cognoscit omnia. Sed aequaliter cognoscit
<lb/>omnia. Ergo aequaliter omnia diligit.
<lb/>4. Praeterea, idem actus non potest esse intensior et remissior, nisi secundum
<lb/>diversas sui partes. Sed eodem actu simplici diligit omnia. Ergo non diligit
<lb/>unum plus altero.
<lb/>5. Praeterea, qua ratione diligit unum plus altero, eadem ratione diligit aliquem
<lb/>quandoque plus quandoque minus: quia sicut una res est melior altera,
<lb/>ita idem secundum diversa tempora est melius seipso. Sed Deus non diligit aliquem
<lb/>quandoque plus quandoque minus: quia sic amor suus esset mutabilis,
<lb/>quod est impossibile. Ergo non diligit unum plus altero.
<lb/>SED CONTRA, Prov. 16, 4: «Universa propter seipsum operatus est Dominus»; et
<lb/>similiter etiam dicitur quod omnia fecit propter hominem. Sed illud propter
<lb/>quod aliquid fit, plus diligitur. Ergo Deus magis diligit se quam alia, et inter
<lb/>alia magis amat unum quam aliud.
<lb/>Praeterea, caritas est boni inquantum bonum. Ergo magis bonum magis amat.
<lb/>Praeterea, ordo caritatis est de perfectione ipsius. Sed caritas Dei perfectissima
<lb/>est. Ergo secundum ordinem diligit unum plus alio.
<lb/><hi rend="bold">Solutio</hi>
<lb/>Respondeo dicendum, quod amor dupliciter mensuratur. Uno modo ex suo principio;
<lb/>et sic dicitur magis amari illud ad quod amandum efficacius voluntas
<lb/>inclinatur; et sic Deus aequaliter omnia diligit: quia in dilectione sua respectu
<lb/>cuiuslibet rei habet infinitam efficaciam in diligendo. Alio modo ex parte obiecti,
<lb/>secundum quod dicitur aliquis magis diligere illud cui vult maius bonum; et
<lb/>sic Deus dicitur magis diligere unum quam aliud inquantum vult ei maius
<lb/>bonum: et ex hoc etiam habet maiorem effectum in illo, quia voluntas eius est
<lb/>causa rerum.
<pb n="vol. 6, p. 558"/>
<lb/>AD OBIECTA
<lb/>Ad primum ergo dicendum, quod aequaliter est ei cura de omnibus ex parte
<lb/>solicitudinis ipsius, sed non ex parte eorum quae eis providentur.
<lb/>Ad secundum dicendum, quod dilectio non tantum importat id quod est ex parte
<lb/>Dei, sed etiam id quod est ex parte creaturae; cuiusmodi bonum, prout est a
<lb/>Deo volitum, in dilectione Dei includitur. Et quia creaturae non se habent
<lb/>aequaliter ad Deum, nec possunt aequaliter bonitatem eius participare, ideo
<lb/>non aequaliter omnia diligit.
<lb/>Ad tertium dicendum, quod cognitio est secundum motum rei ad animam, amor
<lb/>autem secundum motum animae ad res; et ideo cognitio mensuratur tantum ex
<lb/>parte cognoscentis, sed amor est ex parte utriusque. Non enim dicitur magis
<lb/>cognoscere, quia maiorem rem inesse alicui cognoscit, sicut dicitur magis diligere
<lb/>cui maius bonum inesse vult. Unde non est simile de dilectione et cognitione.
<lb/>Ad quartum dicendum, quod non dicitur magis diligere quia intensius diligit,
<lb/>sed quia maius bonum vult.
<lb/>Ad quintum dicendum, quod quantum ad effectum dilectionis semper eumdem
<lb/>aequaliter diligit: quia semper vult ei idem bonum finaliter, quamvis non velit
<lb/>quod semper habeat aequale bonum vel idem; et ideo secundum effectum non
<lb/>est aequalis.
<lb/>ARTICULUS 5
<lb/><hi rend="bold">Utrum Deus plus diligat iustum praescitum,</hi>
<lb/><hi rend="bold">quam peccatorem praedestinatum</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod Deus diligat plus iustum praescitum quam peccatorem praedestinatum.
<lb/>Proverb. 8, 17: «Ego diligentes me diligo». Sed iste peccator praedestinatus
<lb/>non amat Deum, quem amat iustus praescitus. Ergo plus diligit iustum
<lb/>praescitum quam peccatorem praedestinatum.
<lb/>2. Praeterea, magis bonum Deus magis diligit. Sed iste iustus est magis bonum
<lb/>quam ille peccator. Ergo magis a Deo diligitur.
<lb/>3. Praeterea, in littera dicitur, quod magis diligit membra unigeniti sui quam
<lb/>alios. Sed peccator praedestinatus non est membrum Christi. Ergo minus a Deo
<lb/>diligitur quam iustus praescitus qui est membrum Christi.
<lb/>SED CONTRA, dilectio causa est electionis. Sed peccatorem praedestinatum Deus
<lb/>elegit. Ergo magis diligit eum quam iustum praescitum, quem non elegit.
<lb/>Praeterea, illud magis diligit cui maius bonum vult. Sed peccatori praedestinato
<lb/>vult maius bonum, quia vitam aeternam. Ergo magis eum diligit.
<pb n="vol. 6, p. 560"/>
<lb/><hi rend="bold">Quaestiuncula II</hi>
<lb/>1. Ulterius. VIDETUR quod magis diligat poenitentem quam innocentem: quia
<lb/>gaudium ex amore consequitur. Sed plus gaudet de poenitente, ut patet Luc. 15.
<lb/>Ergo plus eum amat.
<lb/>2. Praeterea, ubi homo magis operatur, magis diligit: propter quod, ut
<lb/>Philosophus dicit 9 Ethic., matres plus diligunt filios quam patres. Sed Deus
<lb/>plus operatur ad salutem poenitentis quam innocentis. Ergo plus eum amat.
<lb/>3. Praeterea, affectus amoris ex effectu pensatur. Sed maior amoris effectus
<lb/>videtur revocare inimicum ad amicitiam, quam amicum in amicitia conservare.
<lb/>Ergo plus diligit poenitentem quam innocentem.
<lb/>SED CONTRA, quod est diuturnius, est magis eligendum et diligendum. Sed
<lb/>bonum innocentis est diuturnius. Ergo magis diligitur a Deo.
<lb/>Praeterea, supra dictum est, dist. 31, qu. 1, art. 10, quod resurgens nunquam
<lb/>redit ad tantam dignitatem, quamvis redire possit ad tantam caritatem. Ergo
<lb/>Deus plus diligit innocentem quam poenitentem.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod diligat plus hominem quam Angelum. Quia
<lb/>nusquam Angelos apprehendit, sed semen Abrahae apprehendit; Hebr. 2, 16;
<lb/>et sic plus fecit pro hominibus quam pro Angelis. Ergo magis diligit eos.
<lb/>2. Praeterea, homines pluribus modis sunt membra Christi quam Angeli, scilicet
<lb/>quantum ad conformitatem naturae. Sed membra Christi magis diligit, ut in
<lb/>littera dicitur. Ergo homines plus diligit quam Angelos.
<lb/>3. Praeterea, homines supra Angelos collocavit, scilicet Christum, et beatam
<lb/>Virginem. Ergo plus homines Angelis diligit.
<lb/>SED CONTRA, dilectio causatur ex convenientia amantis cum amato. Sed Angeli
<lb/>sunt similiores Deo, ut dicit Gregorius lib. 32 Moral. Ergo Angelos plus
<lb/>diligit.
<lb/>Praeterea, Angelis in principio gratiam vel quasi gloriam contulit; non autem
<lb/>hominibus. Ergo Angelos magis hominibus diligit.
<lb/><hi rend="bold">Quaestiuncula IV</hi>
<lb/>1. Ulterius. VIDETUR quod magis diligat humanum genus quam Christum: quia
<lb/>ipsum pro redemptione humani generis dedit, ut patet Ioan. 3.
<lb/>2. Praeterea, bonum commune est divinius quam bonum unius. Sed bonum
<lb/>humani generis est bonum commune, bonum autem Christi est bonum unius
<lb/>singularis personae. Ergo plus diligit humanum genus quam Christum.
<lb/>SED CONTRA, per Christum totum genus humanum fit Deo acceptum. Ergo
<lb/>Christum magis diligit.
<lb/>Praeterea, datus est ei spiritus non ad mensuram; Ioan. 3. Ergo plus eum diligit.
<pb n="vol. 6, p. 562"/>
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod Deus, simpliciter loquendo,
<lb/>maius bonum vult peccatori praedestinato quam iusto praescito; sed «ut
<lb/>nunc» vult iusto praescito. Haec autem determinatio «ut nunc» non cadit ex
<lb/>parte dilectionis, sed magis ex parte obiecti: quia dilectio Dei non variatur per
<lb/>tempora: ab aeterno enim isti praedestinato voluit maius bonum. Unde simpliciter
<lb/>concedendum est, quod magis diligit praedestinatum quam praescitum.
<lb/>Et per hoc patet responsio ad obiecta, quia procedunt «ut nunc».
<lb/><hi rend="bold">Solutio II</hi>
<lb/>Ad secundam quaestionem dicendum, quod quantum ad bonum praemii essentialis
<lb/>aequaliter diligit poenitentem et innocentem, si aequalem habeant caritatem,
<lb/>vel illum magis qui maiorem caritatem habet; sed quantum ad praemium
<lb/>accidentale plus diligit innocentem propter dignitatem innocentiae, ad quam
<lb/>non potest pervenire poenitens.
<lb/>AD OBIECTA
<lb/>Ad primum ergo dicendum, quod quamvis poenitens resurgat in aequali caritate,
<lb/>et ita bonum quod sibi vult Deus, sit aequale consideratum in se, est tamen
<lb/>maius in comparatione ad ipsum cui datur: sicut quanto aliquis est magis indigens,
<lb/>magis sibi impensum reputatur beneficium; et propter hoc dicitur Deus et
<lb/>Angeli plus gaudere de conversione eius; sicut homo plus gaudet de modico
<lb/>signo sanitatis alicuius infirmantis quam de integra sanitate, dum eam habebat.
<lb/>Vel dicendum, quod hoc dicitur ex hoc quod poenitens frequenter magis humilis
<lb/>et fervens et cautus resurgit.
<lb/>Ad secundum dicendum, quod Deus non magis operatur in eo cui de novo
<lb/>infundit gratiam, quam in eo in quo eam continuat: sicut nec sol illuminans
<lb/>aerem tenebrosum plus quam continuans lumen: nihil enim potest subsistere,
<lb/>nisi Dei operatio continuetur in ipso.
<lb/>Ad tertium dicendum, quod quamvis sit maius respectu illius qui liberatur, non
<lb/>tamen est maius simpliciter.
<lb/><hi rend="bold">Solutio III</hi>
<lb/>Ad tertiam quaestionem dicendum, quod quantum ad bonum naturae plus diligit
<lb/>Deus Angelum quam hominem; sed quantum ad bonum gloriae se habent ut excedentia
<lb/>et excessa: quia quosdam homines plus, et quosdam Angelos plus, et quosdam
<lb/>aequaliter: quia homines erunt aequales Angelis, et quidam etiam superiores
<lb/>Angelis; et unicuique providit secundum exigentiam naturae et status sui.
<lb/>Et per hoc patet responsio ad obiecta. Non enim plus diligit pater filium infirmum
<lb/>quam sanum, quia ei impendit remedia quae non impendit sano.
<pb n="vol. 6, p. 564"/>
<lb/><hi rend="bold">Solutio IV</hi>
<lb/>Ad quartam quaestionem dicendum, quod Christum diligit non solum plus
<lb/>quam homines, sed etiam plus quam totam creaturam, non solum quantum ad
<lb/>divinam naturam, sed etiam quantum ad humanam, inquantum eam praedestinavit
<lb/>ad maius bonum, scilicet ad unionem divinae personae.
<lb/>AD OBIECTA
<lb/>Ad primum ergo dicendum, quod in hoc etiam quod Christus pro hominibus fuit
<lb/>datus, maximum bonum ipsi Christo fuit, secundum quod in hoc virtus sua
<lb/>manifesta fuit, et causa fuit salutis humanae, quod est sibi valde honorificum.
<lb/>Ad secundum dicendum, quod quamvis sit singularis persona Christi, tamen est
<lb/>causa universalis salutis humani generis: et causa praestantior est causato.
<lb/><hi rend="bold">EXPOSITIO TEXTUS</hi>
<lb/>«Praemissis adiiciendum est de dilectione Dei qua ipse diligit nos». Videtur
<lb/>quod hoc in primo libro determinare debuerit. Et dicendum, quod etiam in
<lb/>primo libro poni convenienter potuit, inquantum divina dilectio est divina
<lb/>essentia; et hic poni congruenter potest, inquantum est exemplar nostrae dilectionis.
<lb/>«Dilectio Dei usia est». Est enim essentia et dilectio in Deo idem re, sed differt
<lb/>ratione tantum, ut in primo libro dictum est.
<pb n="vol. 6, p. 570"/>
<lb/><hi rend="bold">IN TERTIUM SENTENTIARUM, DISTINCTIO 33</hi>
<lb/>Postquam determinavit Magister de virtutibus theologicis, hic determinat de
<lb/>virtutibus cardinalibus; et dividitur in partes duas: in prima determinat de ipsis
<lb/>cardinalibus virtutibus secundum se; in secunda ostendit in quibus esse
<lb/>habeant, ibi: «Quae in Christo plenissime fuerunt et sunt».
<lb/>Prima dividitur in tres: in prima enumerat eas; in secunda ostendit actus
<lb/>earum, ibi: «De quibus Augustinus ait»; in tertia ostendit qualiter cardinales
<lb/>dicantur, ibi: «Hae virtutes cardinales vocantur».
<lb/>«Quae in Christo plenissime fuerunt et sunt». Hic ostendit in quibus sunt virtutes
<lb/>cardinales; et dividitur in duas partes: primo ostendit quod sunt et fuerunt
<lb/>in Christo; secundo inquirit, utrum futurae sint in patria, ibi: «Verumtamen an
<lb/>hae virtutes, cum ipsae in animo esse incipiant... desinant esse cum ad aeterna
<lb/>perduxerint, nonnulla quaestio est». Et circa hoc duo facit: primo movet quaestionem;
<lb/>secundo determinat eam, ibi: «Augustinus autem 14 lib. De Trin.».
<pb n="vol. 6, p. 572"/>
<lb/><hi rend="bold">QUAESTIO 1</hi>
<lb/>Hic est triplex quaestio. Prima de virtutibus moralibus in communi. Secunda de
<lb/>virtutibus cardinalibus. Tertia de partibus earum.
<lb/>Circa primum quaeruntur quatuor: 1. De distinctione Moralium virtutum ab
<lb/>invicem: qualiter enim ab intellectualibus et theologicis distinguantur, supra,
<lb/>23 dist., quaest. 1, art. 7, dictum est; 2. Quaeritur de causa efficiente earum,
<lb/>utrum sint scilicet a natura, vel per infusionem, vel per acquisitionem; 3. De
<lb/>medio quod in eis requiritur; 4. Utrum in patria evacuentur.
<lb/>ARTICULUS 1
<lb/><hi rend="bold">Utrum omnes virtutes morales sint una virtus</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod omnes virtutes morales sint una virtus. Augustinus enim dicit
<lb/>in lib. De morib. Ecclesiae: «Nihil virtutem esse assignaverim, nisi summum
<lb/>amorem Dei». Sed amor Dei, qui est caritas, est una virtus, ut ex dictis
<lb/>patet. Ergo omnes virtutes sunt tantum una virtus.
<lb/>2. Praeterea, ubi est unum formale, non potest esse diversitas nisi materialis. Sed
<lb/>omnes virtutes morales conveniunt in uno formali, quia completivam rationem
<lb/>virtutis habent, secundum quod intellectum et rationem accipiunt, ut in 6 Ethic.
<lb/>dicitur. Ergo non differunt nisi materialiter, et non differunt secundum speciem.
<lb/>3. Praeterea, potentiae apprehensivae magis diversificantur, vel non minus,
<lb/>quam appetitivae. Ergo et habitus similiter, cum potentiis proportionentur. Sed
<lb/>unus habitus cognoscitivus est omnium quae ad virtutes morales pertinent, sicut
<lb/>patet de scientia morali, et de ipsa prudentia, quae est recta ratio omnium agibilium,
<lb/>ut dicitur in 6 Ethic. Ergo et virtutes morales non debent esse
<lb/>distinctae secundum speciem.
<lb/>SED CONTRA, per se accidentia secundum speciem distinguuntur ex sola differentia
<lb/>subiectorum, quae in eorum definitionibus ponuntur. Sed virtutes morales
<lb/>sunt etiam in diversis subiectis, cum quaedam sint in rationali, quaedam in
<lb/>concupiscibili, quaedam in irascibili; et semper in eisdem, quia temperantia
<lb/>nunquam est in irascibili et ceteris. Ergo videtur quod virtutes morales specie
<lb/>distinguantur.
<lb/>Praeterea, plures formae unius speciei non possunt esse in eodem subiecto. Sed
<lb/>plures virtutes morales possunt esse in eodem etiam secundum partem eamdem
<lb/>animae, sicut fortitudo et mansuetudo sunt simul in irascibili. Ergo differunt specie.
<pb n="vol. 6, p. 574"/>
<lb/><hi rend="bold">Quaestiuncula II</hi>
<lb/>1. Ulterius. VIDETUR quod aliae virtutes morales a prudentia non distinguantur.
<lb/>Eorum enim quae ex opposito dividuntur, unum non ponitur in definitione alterius.
<lb/>Sed prudentia est recta ratio, quae ponitur in definitione Moralium virtutum,
<lb/>ut patet in 2 Ethic. Ergo morales virtutes a prudentia non distinguuntur.
<lb/>2. Praeterea, ad virtutis actum non exigitur nisi cognitio et operatio. Sed totum
<lb/>hoc prudentia facit; quia prudens non solum cognitivus sed etiam activus est, ut
<lb/>in 6 Ethic. et 7 dicitur. Ergo idem quod prius.
<lb/>3. Praeterea, sicut prudentia est recta ratio agibilium, ita ars est recta ratio
<lb/>factibilium, ut dicitur in 6 Ethic. Sed in factibilibus non distinguuntur aliqui
<lb/>habitus exequentes ab artibus quae sunt habitus dirigentes. Ergo nec in agibilibus
<lb/>morales virtutes, quae sunt exequentes, sunt distinguendae a prudentia
<lb/>dirigente.
<lb/>SED CONTRA, virtutes morales ab intellectualibus distinguuntur, ut supra dictum
<lb/>est. Sed prudentia est intellectualis virtus, ut in 6 Ethic. Patet. Ergo a virtutibus
<lb/>moralibus distinguitur.
<lb/>Praeterea, habitus distinguuntur per actus. Sed Augustinus assignat alium
<lb/>actum prudentiae et aliis virtutibus moralibus, ut patet in littera. Ergo distinguuntur
<lb/>ab invicem.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod nec ab aliis tribus virtutibus in littera positis reliquae
<lb/>morales virtutes distinguantur. Pars enim non dividitur contra totum. Sed
<lb/>harum aliae omnes partes esse dicuntur a Tullio.
<lb/>Ergo ab eis non distinguuntur.
<lb/>2. Praeterea, proprietates rerum spiritualium ex earum nominibus investigantur,
<lb/>ut patet per Dionysium. Sed nomen temperantiae temperiem et modum
<lb/>quemdam importat: similiter autem nomen fortitudinis indeficientiam respectu
<lb/>difficilium: nomen autem iustitiae aequalitatem vel rectitudinem; unde iustum
<lb/>aequale dicimus, et quasi regulatum, ut ex 5 Eth. patet. Cum ergo haec
<lb/>requirantur in qualibet virtute morali, videtur quod aliae virtutes morales ab
<lb/>istis non distinguantur, nec ipsae ab invicem.
<lb/>3. Praeterea, omne peccatum non expellitur nisi per omnem virtutem. Sed per
<lb/>iustitiam expellitur omne peccatum, ut patet in iustificatione impii. Ergo ad
<lb/>minus ab ipsa aliae virtutes morales non distinguuntur.
<lb/>SED CONTRA, nihil est principale respectu sui ipsius. Sed hae virtutes dicuntur
<lb/>cardinales vel principales respectu aliarum. Ergo ab eis distinguuntur.
<lb/>Praeterea, habitus distinguuntur per actus et obiecta. Sed istis virtutibus
<lb/>assignantur diversae materiae speciales, ut infra patebit. Ergo sunt speciales
<lb/>virtutes, ab aliis et a se invicem distinctae.
<pb n="vol. 6, p. 576"/>
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod cum unumquodque quod est
<lb/>ad finem, determinetur secundum exigentiam finis; potentiae et habitus, qui ordinantur
<lb/>ad actus sicut ad ultimam perfectionem, oportet quod secundum actus
<lb/>diversos distinguantur: sicut etiam potentiae materiae distinguuntur per relationem
<lb/>ad diversas formas. Non autem quaelibet diversitas actuum facit differentiam
<lb/>potentiarum et habituum; sed illa tantum quae est ex diversitate obiectorum,
<lb/>a quibus actus specificantur, sicut motus a terminis. Solum autem illa differentia
<lb/>terminorum facit diversam speciem motus quae attenditur secundum illam
<lb/>rationem secundum quam terminat motum. Unde quod descensus terminetur ad
<lb/>aquam vel ad terram, non facit diversam speciem motus localis; quia motus
<lb/>localis non erat ad terram vel aquam inquantum huiusmodi, sed inquantum
<lb/>deorsum sunt. Generationes autem differunt secundum speciem quae terminantur
<lb/>ad formas aquae et terrae: et similiter obiecta diversa non diversificant actus
<lb/>secundum speciem, nisi sit diversitas secundum illam rationem secundum quam
<lb/>est obiectum. Videre enim album et nigrum non sunt diversi actus secundum speciem:
<lb/>quia utrumque est obiectum visus secundum unam rationem, inquantum
<lb/>scilicet sunt colorata visibilia actu per lucem. Et inde contingit quod quanto aliqui
<lb/>habitus vel potentiae sunt immaterialiores, tanto sunt universaliores, et minus
<lb/>distinguuntur, quia attendunt universaliorem rationem obiecti; sicut quinque sensibus
<lb/>propriis correspondet unus sensus communis, et una imaginatio.
<lb/>Sciendum tamen, quod cum plures habitus quandoque sint in una potentia, aliqua
<lb/>diversitas sufficit ad distinguendum habitus quae non sufficit ad distinguendum
<lb/>potentiam: quia potentia alio modo comparatur ad actum quam habitus;
<lb/>unde et secundum alteram rationem obiectum utrique respondet. Potentia
<lb/>enim est principium agendi absolute; sed habitus est principium agendi prompte
<lb/>et faciliter; et ideo obiectum secundum illam rationem qua se habet ad actum
<lb/>simpliciter, respondet potentiae; sed secundum quod se habet ad facilitatem
<lb/>actus respondet habitui. Et ideo diversitas materiae vel obiecti in ordine ad ea
<lb/>quae faciunt facilitatem in actu, facit diversitatem habitus, et non potentiae. Et
<lb/>inde est quod in speculativis diversitas materiae, secundum quod est determinabilis
<lb/>per diversa media et principia, ex quibus est facilitas considerationis, facit
<lb/>diversas scientias; sicut naturalis, quae ex effectibus et his quae apparent in
<lb/>sensu demonstrat, a mathematica differt, quae circa suam materiam ex eisdem
<lb/>principiis et mediis procedere non potest.
<lb/>Sicut autem in speculativis est principium demonstrationis et medium; ita fines
<lb/>sunt in operativis, ut dicitur in 7 Ethic. Ex eorum enim intentione procedimus
<lb/>in ea quae sunt ad finem, sicut ex dignitatibus in conclusiones; et ideo
<lb/>secundum relationem ad finem omnes morales habitus distinguuntur, ex quo
<lb/>prima sumpta est differentia boni et mali: quia bonum importat finem, ut dicitur
<lb/>in 10 Metaph., malum autem deordinationem
<pb n="vol. 6, p. 578"/>
<lb/>a fine: et secundum hoc virtutes a vitiis distinguuntur: et in virtutibus ubi
<lb/>invenitur diversa ratio boni, sunt diversae virtutes secundum speciem. Bonum
<lb/>autem ad quod humanae virtutes proxime ordinantur, est bonum rationis, contra
<lb/>quam esse est malum hominis, ut dicit Dionysius in lib. De div. nom.
<lb/>Et quia non in omnibus materiis moralibus eodem modo invenitur rationis
<lb/>bonum, ut patet; ideo oportet diversas virtutes morales esse specie differentes.
<lb/>AD OBIECTA
<lb/>Ad primum igitur dicendum, quod, sicut supra dictum est, duplex est amor.
<lb/>Unus naturalis, et hoc invenitur in omnibus virtutibus: unde talis amor non
<lb/>appropriatur caritati, sed est communis omnibus virtutibus: et si de hoc amore
<lb/>loquitur Augustinus, patet quod non probatur quod sit tantum una virtus. Alius
<lb/>autem est amor animalis, qui secundum quod est in superiori appetitu, et gratuitus,
<lb/>ad virtutem caritatis pertinet: et hic quidem amor invenitur in omnibus
<lb/>virtutibus, non quasi idem per essentiam eis, sed inquantum participatur ab
<lb/>ipsis prout sunt a caritate imperatae.
<lb/>Ad secundum dicendum, quod id quod est rationis et intellectus, non eodem
<lb/>modo participatur in materiis omnium Moralium virtutum, cum in diversis
<lb/>materiis diversimode medium rationis recte inveniatur: et ideo talis materiae
<lb/>diversitas diversitatem formae et speciei causat; sicut etiam accidit in naturalibus,
<lb/>quando diversae materiae non sunt proportionatae ad recipiendum formam
<lb/>unius rationis.
<lb/>Ad tertium dicendum, quod in omnibus moralibus invenitur una ratio veri, quod
<lb/>est verum contingens, in hominis actione consistens; et ideo ad unum actum
<lb/>cognoscitivum pertinent. Invenitur autem in eis ratio boni diversa, secundum
<lb/>quod in diversis diversimode ordo rationis constituitur: et ideo ex parte appetitivae
<lb/>oportet quod sint diversi habitus, qui dicuntur virtutes morales.
<lb/><hi rend="bold">Solutio II</hi>
<lb/>Ad secundam quaestionem dicendum, quod sicut speculativa ratio dicitur esse
<lb/>recta secundum quod se conformiter ad prima principia habet; ita etiam ratio
<lb/>practica dicitur recta ratio secundum quod se habet conformiter ad rectos fines.
<lb/>Inclinatio autem ad finem ad appetitum pertinet; et ideo in 6 Ethic. dicitur,
<lb/>quod veritas et rectitudo rationis practicae est secundum quod se habet conformiter
<lb/>ad appetitum rectum. Appetitus autem respectu alicuius est rectus naturaliter,
<lb/>sicut respectu finis ultimi, prout quilibet naturaliter vult esse felix: sed
<lb/>respectu aliorum rectitudo appetitus ex ratione causatur, secundum quod appetitus
<lb/>aliqualiter ratione participat, ut in 2 Ethic. dicitur. Et quia prudentia facit
<lb/>rationem rectam, ideo praeter prudentiam requiruntur aliae virtutes morales,
<lb/>quae faciunt appetitum rectum in his in quibus naturaliter rectus non est. Et
<lb/>quia bonum rationis non eodem modo invenitur in ipsa ratione et in his quae
<lb/>rectitudinem rationis participative habent; ideo secundum ea quae prius dicta
<lb/>sunt, morales virtutes sunt alii habitus secundum speciem quam prudentia.
<pb n="vol. 6, p. 580"/>
<lb/>AD OBIECTA
<lb/>Ad primum igitur dicendum, quod quando aliqua condividuntur aequaliter
<lb/>recipientia communis praedicationem, tunc unum non ponitur in definitione
<lb/>alterius: sed quando commune praedicatur de eis per prius et posterius, tunc
<lb/>primum ponitur in definitione aliorum, sicut substantia in definitione accidentium:
<lb/>et propter hoc prudentia ponitur in definitione aliarum virtutum, in qua
<lb/>per prius bonum rationis, et per consequens ratio virtutis invenitur: quia prius
<lb/>est quod est per essentiam quam quod est per participationem.
<lb/>Ad secundum dicendum, quod prudens est activus adinveniendo ea quae ad
<lb/>finem rectum perducunt. Sed praeter hoc oportet esse virtutes morales quae
<lb/>faciant rectam intentionem, et inclinationem in finem, quae etiam exigitur ad
<lb/>hoc quod homo sit activus.
<lb/>Ad tertium dicendum, quod bonum artis consistit in re exteriori quae per actum
<lb/>artis ad perfectum perducitur; sed bonum moris consistit in ipso operante: et
<lb/>ideo in artificialibus, dummodo aliquis bonum perficiat, non differt quantum ad
<lb/>rationem artis qualitercumque operans se secundum voluntatem ad operandum
<lb/>habeat, sive sit firmus in proposito, vel delectabiliter operetur, aut non; refert
<lb/>autem quantum ad perfectionem virtutis moralis. Et ideo oportet esse in moralibus
<lb/>habitus facientes appetitum rectum, non autem in artificialibus.
<lb/><hi rend="bold">Solutio III</hi>
<lb/>Ad tertiam quaestionem dicendum, quod, sicut dictum est, habitus virtutum moralium
<lb/>ex bono rationis diversificantur: quod quidem in ipso rationis iudicio
<lb/>essentialiter consistit, quod ad prudentiam pertinet; in his vero quae per rationem
<lb/>disponuntur, participative, quod ad morales virtutes spectat. Moralem
<lb/>autem materiam, idest actus et passiones humanas, ratio quantum ad tria ordinat
<lb/>sive disponit. Primo ordinando ipsas passiones per actiones secundum se,
<lb/>prout eas ad medium reducit secundum quamdam commensurationem; et sic
<lb/>dicitur modum in eis ponere, quia modus mensurationem importat. Secundo
<lb/>ordinando subiectum ad ipsas actiones et passiones primo modo ordinatas, ut
<lb/>scilicet homo firmiter inhaereat his quae ratio ordinavit. Tertio in ordine ad aliquid
<lb/>extra, ad quod oportet actus nostros proportionari, sive sit finis, sive alius
<lb/>homo, sive quidquid extrinsecum: et secundum hoc causatur rectitudo vel
<lb/>aequalitas in virtute. Haec igitur tria, scilicet modus et firmitas et rectitudo, in
<lb/>omnibus virtutibus moralibus inveniuntur.
<lb/>Sed in quibusdam materiis virtutum, bonum rationis attenditur praecipue
<lb/>secundum unum istorum; in quibusdam vero secundum aliud, secundum quod
<lb/>naturalis potentia, quam perficit habitus virtutis, magis deficit in hoc vel in illo.
<pb n="vol. 6, p. 582"/>
<lb/>Unde tota intensio rationis et virtutis ad hoc fertur ubi natura deficit; sicut
<lb/>patet quod delectationes corporales sunt nobis connaturales, et ideo in his difficillimum
<lb/>est modum tenere; et propter hoc virtus quae est circa eas, scilicet
<lb/>temperantia, praecipue modum sibi adscribit, unde et nomen accepit: et similiter
<lb/>naturaliter homo mortem fugit, unde et difficillimum est in periculis mortis
<lb/>firmiter persistere; et ideo fortitudo quae circa huiusmodi est, firmitatem sibi
<lb/>adscribit, et inde nominatur: et similiter rectitudo praecipue in communicationibus
<lb/>ad alterum quaeritur; et ideo iustitia, quae circa has est, a rectitudine
<lb/>nomen habet: et sic est etiam in aliis virtutibus moralibus, quia secundum speciem
<lb/>distinguuntur, prout bonum rationis quantum ad aliquid praedictorum
<lb/>diversimode in eis invenitur secundum conditionem materiae.
<lb/>AD OBIECTA
<lb/>Ad primum igitur dicendum, quod aliae virtutes non dicuntur partes subiectivae
<lb/>harum, vel integrales: quod non impedit earum distinctionem ab istis:
<lb/>quod infra melius patebit, quaest. 3 huius dist. per totam.
<lb/>Ad secundum dicendum, quod istae virtutes denominantur ab hoc quod est
<lb/>principale in eis. Aliquid autem est principale in uno quod non est principale in
<lb/>altero, ut ex dictis patet; et ideo nihil prohibet eas esse distinctas. Tamen advertendum,
<lb/>quod sancti et philosophi inveniuntur dupliciter loqui de istis virtutibus.
<lb/>Quandoque secundum quod sunt speciales virtutes habentes determinatam
<lb/>materiam, sicut quod temperantiae attribuunt delectationes venereas cohibere;
<lb/>quandoque autem secundum quod habent quamdam generalitatem, prout illud
<lb/>a quo nomen accipiunt, et in quo perfectio earum principaliter consistit, ad
<lb/>alias materias et virtutes transfertur; sicut cum fortitudini attribuunt fortiter
<lb/>persistere non solum in periculis mortis, sed etiam in quibuscumque periculis.
<lb/>Sed primum dicitur proprie, secundum autem appropriate, vel per reductionem.
<lb/>Ad tertium dicendum, quod iustitia quaedam est generalis, quaedam autem specialis.
<lb/>Specialis quidem est secundum quod habet materiam determinatam in
<lb/>communicationibus quae ad alterum sunt secundum rationem debiti: et sic
<lb/>ponitur hic una de quatuor cardinalibus virtutibus. Alio modo dicitur generalis;
<lb/>et hoc dupliciter. Uno modo secundum quod est quaedam habitudo recta ipsius
<lb/>animae, prout homo debito modo ordinatur et in seipso et ad alia: et sic dicitur
<lb/>iustificari impius. Alio modo, prout est idem quod omnis virtus, ratione differens,
<lb/>prout actum virtutis quis ordinat ad bonum commune, secundum imperium
<lb/>legis; quod contingit in actibus omnium virtutum, ut Philosophus dicit,
<lb/>5 Ethic.; et hoc infra melius patebit quaest. 2 et 3.
<pb n="vol. 6, p. 584"/>
<lb/>ARTICULUS 2
<lb/><hi rend="bold">Utrum virtutes morales insint a natura</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod virtutes morales insint nobis a natura. Damascenus enim dicit
<lb/>in 3 lib.: «Naturales sunt virtutes, et naturaliter et aequaliter insunt omnibus».
<lb/>Hoc idem etiam dicit Antonius in exhortatione
<lb/>ad monachos.
<lb/>2. Praeterea, secundum Philosophum in 2 Physic., quae ex principiis
<lb/>naturalibus causantur, natura sunt. Sed ratio est de principiis naturalibus
<lb/>hominis. Cum ergo virtutes ex ratione procedant, videtur quod sint naturales.
<lb/>3. Praeterea, homo est perfectior inter alia animalia. Sed aliis animalibus a
<lb/>natura inest dispositio ad agendum ea quae eis competunt, sicut hirundini ad
<lb/>faciendum nidum. Cum ergo virtutes nihil aliud sint quam inclinationes ad
<lb/>opera convenientia homini, videtur quod virtutes naturales sint homini inditae.
<lb/>SED CONTRA, secundum Dionysium bona naturalia non amittuntur
<lb/>per peccatum. Sed virtutes amittuntur. Ergo non sunt naturales.
<lb/>Praeterea, ea quae sunt a natura, non assuefacimus. Sed in operibus virtutum
<lb/>valet assuefactio. Ergo virtutes non sunt a natura.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod non possint acquiri ex actibus. Continentia enim,
<lb/>secundum Philosophum in 7 Ethic., est aliquid minus virtute. Sed continentiam
<lb/>non possumus ex actibus nostris acquirere; Sap. 8, 21: «Scio quod non
<lb/>possum esse continens, nisi Deus det». Ergo multo minus aliae virtutes ex actibus
<lb/>acquiri possunt.
<lb/>2. Praeterea, in nulla re per aliquam actionem aliquid acquiritur, nisi per actiones
<lb/>aliquid res illa accipiat. Sed operans, inquantum operatur, nihil recipit,
<lb/>immo magis operationem a se emittit. Ergo ex hoc quod operatur, non acquiritur
<lb/>in ipso aliqua virtus.
<lb/>3. Praeterea, nihil agit ultra suam speciem: quia effectus non potest esse nobilior
<lb/>causa. Sed operationes quae fiunt ante virtutem, non sunt virtutum, sed
<lb/>potentiarum naturalium tantum. Cum ergo virtus sit nobilior quam operatio,
<lb/>quae est ex potentia naturali tantum, videtur quod per huiusmodi operationes
<lb/>virtutes acquiri non possint.
<lb/>4. Praeterea, una operatio non potest habitum virtutis causare, sicut Philosophus
<lb/>dicit in 1 Ethic.: similiter nec plures, ut videtur, quia plures operationes
<lb/>non sunt simul; et quod non est, non agit. Ergo nullo modo ex actibus virtutes
<lb/>acquiruntur.
<pb n="vol. 6, p. 586"/>
<lb/>SED CONTRA, Philosophus dicit, in libro de memoria et reminiscentia,
<lb/>quod consuetudo est quasi natura. Ergo consuetudine efficitur aliquid homini
<lb/>connaturale et facile. Sed nihil aliud virtus est quam quaedam facilitas et inclinatio
<lb/>per modum naturae ad bonum rationis, ut dicit Tullius.
<lb/>Ergo ex consuetudine acquiritur aliqua virtus.
<lb/>Praeterea, malum non est fortius in agendo quam bonum. Sed malis operibus
<lb/>acquiritur aliquis habitus vitiosus. Ergo ex bonis operibus acquiritur aliquis
<lb/>habitus virtuosus.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod non oporteat ponere aliquas virtutes morales infusas.
<lb/>Ea enim quae per principia naturalia possunt causari, non oportet quod divinitus
<lb/>praeter naturalia principia causentur, nisi aliquando miraculose fiat; sicut
<lb/>quod sanitas restituitur, quam etiam natura posset restituere, licet non statim.
<lb/>Sed ad virtutes morales possumus pervenire per naturalia principia, ut probatum
<lb/>est. Ergo non indigemus quod virtutes nobis infundantur.
<lb/>2. Praeterea, ad actum quantumcumque perfectum non requiritur nisi quod sit
<lb/>actus rectus, et meritorius. Sed ad faciendum actum rectum sufficit virtus acquisita,
<lb/>ad faciendum autem meritorium sufficit caritas. Ergo non indigemus virtutibus
<lb/>moralibus infusis.
<lb/>3. Praeterea, virtutes quas Deus in nobis sine nobis operatur, sunt mentis qualitates,
<lb/>ut dicit Augustinus, et non in viribus organis affixis.
<lb/>Sed aliquae Moralium virtutum, ut dictum est, sunt in irascibili et concupiscibili
<lb/>quae non sunt partes mentis, cum sint vires organis affixae. Ergo virtutes
<lb/>istae ad minus non possunt esse infusae.
<lb/>4. Praeterea, virtutes morales a consuetudine dicuntur, ut patet 2 Ethic. Sed
<lb/>quod est ex consuetudine, non est infusum. Ergo virtutes morales non possunt
<lb/>esse infusae.
<lb/>SED CONTRA, Sap. 8, 8: «Sobrietatem et prudentiam docet, et iustitiam et virtutem»;
<lb/>et tanguntur ibi istae quatuor cardinales virtutes, ut in littera Magister
<lb/>dicit, quae sunt virtutes morales. Sed sapientia Dei non solum docet intellectum
<lb/>instruendo, sed etiam affectum movendo. Ergo istae virtutes etiam sunt infusae.
<lb/>Praeterea, in pueris baptizatis et in contritis de peccatis, sunt omnes virtutes.
<lb/>Sed non possunt esse acquisitae; quia proprium actum virtutis non participant,
<lb/>ut dicitur 1 Ethicor., neque etiam unus actus contritionis sufficere potest ad
<lb/>acquirendum omnes virtutes. Ergo omnes virtutes morales etiam sunt infusae.
<lb/><hi rend="bold">Quaestiuncula IV</hi>
<lb/>1. Ulterius. VIDETUR quod etiam non differant specie infusae ab acquisitis. Agens
<lb/>enim, cum sit extra rem, non diversificat speciem: unde eiusdem speciei est oculus
<lb/>quem Deus caeco nato restituit, et quem in aliqua creatura causat. Sed virtutes
<lb/>infusae differunt ab acquisitis penes agens primum. Ergo non differunt specie.
<pb n="vol. 6, p. 588"/>
<lb/>2. Praeterea habitus specificantur ex actibus et obiectis. Sed idem est obiectum
<lb/>et idem actus temperantiae infusae et acquisitae. Ergo non differunt specie.
<lb/>3. Si dicatur, quod actus differunt, inquantum sunt meritorii actus infusarum,
<lb/>non autem actus acquisitarum; contra. Actus virtutis cuiuslibet non est meritorius
<lb/>nisi inquantum est formatus a caritate. Sed formatum et informe in virtutibus
<lb/>non facit differentiam speciei, sicut patet in fide, cum sit differentia penes
<lb/>extrinsecum. Ergo virtutes infusae ab acquisitis non differunt specie.
<lb/>4. Si dicatur, quod infusae propter Deum operantur, non autem acquisitae; contra.
<lb/>Deus non est obiectum cardinalium virtutum, sed theologicarum. Cum igitur
<lb/>virtutes non recipiant speciem a fine ultimo, sed ab obiecto et actu, videtur
<lb/>quod adhuc per hoc non differant specie virtutes acquisitae et infusae.
<lb/>SED CONTRA, quaelibet pars posita in definitione, facit differre secundum speciem.
<lb/>Sed infusio ponitur in definitione virtutis ab Augustino, secundum quam
<lb/>Deus in nobis operatur sine nobis. Ergo infusa differt specie ab acquisita.
<lb/>Praeterea, duae formae eiusdem speciei non possunt esse in uno subiecto. Sed
<lb/>virtus infusa est simul cum virtute acquisita, ut patet in adulto qui habens virtutem
<lb/>acquisitam ad baptismum accedit, qui non minus recipit de infusis quam
<lb/>puer. Ergo virtus acquisita et infusa differunt specie.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod sicut in naturalibus posuerunt
<lb/>quidam formas omnes existere in materia, et quod agens naturale extrahit
<lb/>eas de occulto ad manifestum, inquantum removet ea quae prohibebant formam
<lb/>illam apparere; ita etiam dixerunt quidam de habitibus animae; unde Plato
<lb/>dixit, quod omnes scientiae sunt in anima a natura, et addiscere non est aliud
<lb/>quam recordari: et similiter videtur dicere Damascenus, de
<lb/>virtutibus, quod insunt nobis a natura, et per exercitium tolluntur impedimenta
<lb/>virtutum; sicut ferri aeruginem auferentes, videmur claritatem, quae naturaliter
<lb/>ei inest, inducere.
<lb/>Omnes autem istae opiniones secundum aliquid verae sunt, et secundum aliquid
<lb/>falsae. Verae quidem sunt, inquantum praedictorum aliqua inchoatio est a
<lb/>natura, sicut forma existit in potentia materiae, et scientia conclusionum in
<lb/>principiis universalibus: quia quod in particulari discitur, prius in universali
<lb/>sciebatur; et virtutes praeexistunt in naturali ordinatione ad bonum virtutis,
<lb/>quae est in ratione cognoscente huiusmodi bonum, et etiam in voluntate naturaliter
<lb/>appetente illud, et etiam quandoque in inferioribus viribus, inquantum sunt
<lb/>naturaliter subiectae rationi: et in quibusdam ex ipsa complexione est minus de
<lb/>resistentia ad bonum rationis, secundum quod Philosophus dicit in 6 Ethic.,
<pb n="vol. 6, p. 590"/>
<lb/>quod quidam confestim a nativitate sunt fortes et temperati: et ideo a Tullio
<lb/>dicitur, quod seminaria virtutum, sive initia, sunt naturalia. Falsae autem sunt
<lb/>praedictae opiniones, inquantum complementum formarum, secundum quod
<lb/>sunt in actu, est ab agente extrinseco: scientiae vero complementum est ex doctrina
<lb/>vel inventione; virtutum autem ex assuefactione vel infusione; et hoc est
<lb/>quod Philosophus 2 Ethic. dicit innatis nobis eas suscipere, perfectis vero
<lb/>per assuefactionem.
<lb/>AD OBIECTA
<lb/>Et per hoc patet responsio ad auctoritatem Damasceni.
<lb/>Ad secundum dicendum, quod ratio et est natura hominis, et est ratio; unde ex
<lb/>hoc quod est ratio, addit aliquem modum causandi supra modum quo aliquid ex
<lb/>altero causatur naturaliter; et secundum hunc modum ratio est principium virtutum.
<lb/>Ad tertium dicendum, quod homo propter hoc quod habet rationem, quae collativa
<lb/>est, se habet ad multas operationes, quarum ratio principium est; et ideo
<lb/>non providentur homini a natura necessaria ad tegumentum et defensionem,
<lb/>sicut aliis animalibus, ut pili et ungues: quia non posset instrumentum aliquod
<lb/>determinatum competere ad tam varias et diversas operationes; et ideo dantur
<lb/>sibi manus, per quas possit sibi facere necessaria secundum quod ei competit
<lb/>ex ratione. Et similiter non potuit esse in homine complementum ex natura,
<lb/>quia non est idem conveniens omnibus. Oportet enim medium virtutis in diversis
<lb/>diversimode accipi.
<lb/><hi rend="bold">Solutio II</hi>
<lb/>Ad secundam quaestionem dicendum est, quod quidam philosophi, quos sequitur
<lb/>Avicenna, posuerunt omnes formas esse a datore, et quod agens naturale
<lb/>non facit nisi dispositionem ad formas illas; et similiter etiam dicit Avicenna,
<lb/>quod scientia et virtus sunt a datore, et per studium et exercitium disponitur
<lb/>anima ad recipiendum influxum dictorum habituum.
<lb/>Haec autem positio tollit naturalem virtutem, quae inest cuilibet principio naturali
<lb/>ad faciendum sibi simile, secundum quod materia in quam agit, est receptiva
<lb/>suae similitudinis. Quod quidem necessarium est ex hoc quod omne quod
<lb/>agit, agit ex hoc quod est in actu: unde oportet quod omne quod est in actu aliquid,
<lb/>aliquo modo possit esse activum illius: et ideo omne naturale principium
<lb/>natum est inducere suam similitudinem per actum suum. Cum igitur principia
<lb/>scientiarum et virtutum sint naturaliter nobis indita, ut dictum est, oportet quod
<lb/>per actiones ex illis principiis prodeuntes, virtutum et scientiarum habitus compleantur:
<lb/>et huic quidem attestatur experientia: quia ex consuetudine efficitur
<lb/>aliquid facile et delectabile, quod prius erat difficile; et hoc est signum habitus
<lb/>generati, scilicet delectatio operis.
<pb n="vol. 6, p. 592"/>
<lb/>AD OBIECTA
<lb/>Ad primum igitur dicendum, quod nullum bonum potest homo habere, nisi Deus
<lb/>det; sed quaedam habentur a Deo non cooperantibus nobis, sicut ea quae sunt
<lb/>infusa; et quaedam nobis cooperantibus, sicut acquisita; et quaedam cooperante
<lb/>natura, sicut naturalia.
<lb/>Ad secundum dicendum, quod in operibus animae est quidam gradus, secundum
<lb/>quod una potentia alteri subiacet: et in eadem potentia est inveniri superius
<lb/>et inferius, secundum quod ad diversa obiecta comparatur. Inferius autem
<lb/>natum est recipere a superiori; et ideo per operationes egredientes a ratione
<lb/>naturali et voluntate, in quibus praeexistunt seminaria virtutum, acquiritur
<lb/>habitus in irascibili et concupiscibili; et per operationem voluntatis et rationis,
<lb/>inquantum sunt finis et principiorum primorum, acquiritur in eis, quantum ad
<lb/>ea quae sunt ad finem, et quantum ad conclusiones, habitus scientiae et virtutis;
<lb/>et sic habitus acquiritur per operationem quae ab operante egreditur,
<lb/>secundum quam inferior pars a superiori recipit. In superiori autem parte non
<lb/>est habitus, nisi vel naturalis vel infusus.
<lb/>Ad tertium dicendum, quod sicut principia sunt potiora conclusionibus, et virtute
<lb/>eas continentia, ita seminaria virtutum, quae sunt in suprema parte animae,
<lb/>sunt digniora virtutibus, quae sunt in partibus inferioribus, et continent eas virtute:
<lb/>et ideo operationes procedentes ex illis principiis, sunt similes operibus
<lb/>virtutum, et possunt habitum virtutis perficere; sicut ex consideratione principiorum
<lb/>generatur scientia conclusionum.
<lb/>Ad quartum dicendum, quod sicut multae guttae cavant lapidem, inquantum
<lb/>ultima agit in virtute omnium praecedentium, quae tantum habilitabant materiam
<lb/>ad cavationem, nihil cavantes; ita ultima operatio agens in virtute
<lb/>omnium praecedentium, habitum virtutis causat.
<lb/><hi rend="bold">Solutio III</hi>
<lb/>Ad tertiam quaestionem dicendum, quod, sicut dictum est, seminaria virtutum
<lb/>quae sunt in nobis, sunt ordinatio voluntatis et rationis ad bonum nobis connaturale.
<lb/>Cum autem sit homo ex divina liberalitate ordinatus ad quoddam bonum
<lb/>supernaturale, scilicet aeternam gloriam; ex praedictis virtutum seminariis non
<lb/>possunt virtutes causari fini praedicto proportionatae. Unde oportet virtutes
<lb/>quae vitam nostram ordinant ad finem illum, ex eo causari, ex quo est nobis
<lb/>inclinatio in finem illum. Hoc autem est per Dei gratiam; unde oportet nos aliquas
<lb/>virtutes morales infusas habere.
<lb/>AD OBIECTA
<lb/>Ad primum igitur dicendum, quod sanitas per miraculum restituta, non est ad
<lb/>aliud ordinata quam sanitas quae fit ex natura; et ideo illis qui habent sanitatem
<lb/>ex naturalibus principiis, non est necessaria sanitas quae est per miracula.
<lb/>Et ideo non est simile de sanitate et virtutibus infusis, quae ad aliud ordinant
<lb/>quam acquisitae, ut dictum est.
<pb n="vol. 6, p. 594"/>
<lb/>Ad secundum dicendum, quod rectitudo actus est ex proportione ad finem; ad
<lb/>diversos autem fines diversimode accipitur actus proportio: unde aliquis actus
<lb/>est rectus proportionatus bono civili, qui non est rectus proportionatus gloriae
<lb/>aeternae: unde oportet quod sint aliae virtutes infusae, quae faciant actus rectos
<lb/>ex proportione ad finem.
<lb/>Ad tertium dicendum, quod virtutes infusae et acquisitae non sunt in irascibili
<lb/>et concupiscibili nisi secundum quod participant aliqualiter rationem: et ex hac
<lb/>parte non habent dependentiam ab organo corporali, sed continentur sub
<lb/>mente, sicut et sub ratione, inquantum ipsam participant.
<lb/>Ad quartum dicendum, quod mos secundum quem dicitur moralis virtus, importat
<lb/>inclinationem quamdam appetitus ad bonum vel malum faciendum. Et quia
<lb/>haec inclinatio frequenter est ab assuefactione, ideo mos sic dictus, a more
<lb/>prout consuetudinem importat, descendit. Sed dicta inclinatio non semper est
<lb/>ab assuefactione, sed quandoque a natura, sicut dicuntur mores brutorum in
<lb/>8 de Animalibus, vel etiam ex Dei dono; et sic virtutes infusae morales
<lb/>dici possunt.
<lb/><hi rend="bold">Solutio IV</hi>
<lb/>Ad quartam quaestionem dicendum, quod virtutes acquisitae et infusae differunt
<lb/>specie, scilicet fortitudo a fortitudine, et temperantia a temperantia, et sic
<lb/>de aliis: quia, ut dictum est, fines sunt sicut principia in operativis. Si autem
<lb/>esset aliqua scientia quae non posset reduci ad principia naturaliter cognita,
<lb/>non esset eiusdem speciei cum aliis scientiis, nec univoce scientia diceretur.
<lb/>Unde cum fines virtutum infusarum non praeexistant in seminariis naturalibus
<lb/>virtutum, sed naturam humanam excedant; oportet quod virtutes infusae a virtutibus
<lb/>acquisitis, quae ab illis seminariis procedunt, differant specie. Unde et
<lb/>in alia vita hominem perficiunt, acquisitae quidem in vita civili, infusae in vita
<lb/>spirituali, quae est ex gratia, secundum quam homo virtuosus est membrum
<lb/>Ecclesiae.
<lb/>AD OBIECTA
<lb/>Ad primum igitur dicendum, quod effectus proportionatus agenti differt specie
<lb/>secundum diversitatem agentis: unde Animalia generata ex semine et ex putrefactione
<lb/>non sunt eiusdem speciei. Virtus autem divina, quamvis possit super
<lb/>omnes effectus, et in infinitum eos excedat, tamen aliqui effectus sunt qui non
<lb/>possunt esse nisi ex virtute divina; et tales effectus non sunt proportionati aliis.
<lb/>Unde tales effectus differunt specie ab illis effectibus qui etiam ab aliis causis
<lb/>produci possunt, quamvis et divina virtus illos possit producere.
<lb/>Ad secundum dicendum, quod quamvis sit idem actus virtutis acquisitae et infusae
<lb/>materialiter, non tamen est idem actus formaliter: quia per virtutem acquisitam
<lb/>collimitantur circumstantiae secundum proportionem ad bonum civile,
<lb/>sed per virtutem infusam secundum proportionem ad bonum aeternae gloriae:
<pb n="vol. 6, p. 596"/>
<lb/>unde etiam aliquid superfluum secundum virtutem civilem est moderatum
<lb/>secundum virtutem infusam, sicut quod homo ieiunet, et se voluntarie morti
<lb/>offerat propter defensionem fidei.
<lb/>Ad tertium dicendum, quod penes hoc quod est esse meritorium, non differunt
<lb/>specie, nisi inquantum virtutes acquisitae sunt magis propinquae ad meritum
<lb/>propter finem ad quem ordinantur.
<lb/>Ad quartum dicendum, quod quamvis finis ultimus non faciat identitatem in
<lb/>specie, facit tamen diversitatem, sicut generis diversitas facit diversitatem in
<lb/>specie. Tamen sciendum, quod relatio actualis ad remotum finem non facit
<lb/>praedictam differentiam, sed originalis relatio ad ipsum, secundum scilicet
<lb/>quod ex diversitate finis fit diversa proportio in actu et habitu.
<lb/>ARTICULUS 3
<lb/><hi rend="bold">Utrum virtutes morales consistant in medio</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod virtutes morales non consistant in medio. In nullo enim indivisibili
<lb/>est accipere medium et extrema.Sed passiones et operationes, circa quas
<lb/>sunt virtutes morales, sunt indivisibiles. Ergo non sunt in medio.
<lb/>2. Praeterea, medium aequaliter distat ab extremis. Sed quaedam virtutes plus
<lb/>appropinquant uni extremo quam alteri, sicut fortis plus assimilatur audaci
<lb/>quam timido, ut dicit Pilosophus in 3 Ethic. Ergo virtutes
<lb/>morales non sunt in medio.
<lb/>3. Praeterea, non est idem medium et extremum. Sed virtus est xtremum, quia est
<lb/>ultimum potentiae, ut dicitur in 1 Caeli et Mundi. Ergo non est in medio.
<lb/>4. Praeterea, quandocumque bonum consistit in medio, malum consistit in
<lb/>extremo, ad minus uno; sicut in castitate quantumcumque homo abstineat a
<lb/>venereis, non peccat: similiter et in magnanimitate, quae est extremum in
<lb/>magnitudine, inquantum ad maxima tendit: similiter etiam in veritate, quia non
<lb/>potest homo nimis verum dicere. Ergo videtur quod bonum virtutis non consistat
<lb/>in medio.
<lb/>5. Praeterea, si virtus sit medium, non est medium nisi inter duo vitia. Sed aliqua
<lb/>virtus est quae non est inter vitia, sicut iustitia; quia si plura accipiat, peccat;
<lb/>si minus autem ei detur, non peccat. Ergo non omnis virtus moralis consistit
<lb/>in medio.
<lb/>SED CONTRA, est quod dicit Philosophus in 2 Eth.
<lb/>Praeterea, sicut se habet ars ad factibilia, ita se habet virtus ad agibilia. Sed
<lb/>ars corrumpitur ex superfluo et diminuto. Ergo et virtus: ergo est in medio.
<pb n="vol. 6, p. 598"/>
<lb/><hi rend="bold">Quaestiuncula II</hi>
<lb/>1. Ulterius. VIDETUR quod in iustitia non sit medium rei. Definitio enim generis
<lb/>debet salvari in qualibet specierum. Sed in definitione virtutis ponitur quod est
<lb/>medium secundum rationem. Ergo in iustitia est medium rationis, et non
<lb/>medium rei.
<lb/>2. Praeterea, propter hoc in aliis virtutibus dicitur esse medium rationis et non
<lb/>medium rei, quia diversimode determinatur medium secundum diversas conditiones;
<lb/>sicut aliquid est multum ad comedendum uni, quod non est multum ad
<lb/>comedendum alteri. Sed diversa conditio etiam observatur in iustitia: quia
<lb/>iustitia distributiva non aequaliter tribuit omnibus, sed unicuique secundum
<lb/>quod dignus est: similiter etiam in commutativa non tantum punitur qui percutit
<lb/>privatum hominem quantum qui percutit principem. Ergo in iustitia non est
<lb/>medium rei, sicut nec in aliis virtutibus.
<lb/>3. Praeterea, in illo accipiendum est medium virtutis quod per virtutem rectificatur
<lb/>et perficitur. Sed finis virtutum non est rectificatio rei exterioris, sed operantis
<lb/>secundum rationem: quia eupraxia, idest bona operatio, est finis in
<lb/>omnibus virtutibus, ut dicit Philosophus in 6 Eth. Ergo non est ibi rei
<lb/>medium, sed rationis tantum.
<lb/>SED CONTRA, medium quod accipitur secundum proportionem rei ad rem, est
<lb/>medium rei. Sed medium iustitiae accipitur secundum proportionem rei ad rem,
<lb/>ut geometricam in iustitia distributiva, vel arithmeticam in commutativa, ut
<lb/>dicit Philosophus in 5 Ethic. Ergo est ibi medium rei.
<lb/>Praeterea, iustitia est aequalitas quaedam. Sed aequalitas est etiam secundum
<lb/>rem medium inter plus et minus. Ergo etiam in iustitia est medium rei.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod in virtutibus intellectualibus non sit medium. Medium
<lb/>enim accipitur in passionibus, secundum quod mensuratur ad rationem. Sed in
<lb/>virtutibus intellectualibus non est accipere aliquid superius ad quod mensurentur.
<lb/>Ergo in eis non est accipere medium.
<lb/>2. Praeterea, medium virtutis est inter contrarias passiones. Sed in intellectualibus
<lb/>non sunt contrariae passiones: quia rationes contrariorum in intellectu
<lb/>non sunt contrariae. Ergo in intellectualibus virtutibus non est accipere
<lb/>medium.
<lb/>3. Praeterea, ubicumque est accipere medium, est accipere extrema, quae corrumpunt
<lb/>medium. Sed in intellectu non est accipere extrema corrumpentia
<lb/>medium: quia intellectus non corrumpitur neque ex magno intelligibili neque ex
<lb/>parvo, ut dicitur in 3 de Anima. Ergo in virtutibus intellectualibus non
<lb/>est medium.
<pb n="vol. 6, p. 600"/>
<lb/>SED CONTRA, in virtutibus moralibus non invenitur medium nisi secundum quod
<lb/>participant rationem rectam. Sed ratio recta per prius invenitur in intellectualibus
<lb/>quam in moralibus. Ergo verius est medium in intellectualibus quam in moralibus.
<lb/>Praeterea, ars est intellectualis virtus, ut patet in 6 Ethic. Sed Philosophus in
<lb/>2 Ethic., per medium artis probat medium virtutis. Ergo virtus intellectualis
<lb/>habet medium.
<lb/><hi rend="bold">Quaestiuncula IV</hi>
<lb/>1. Ulterius. VIDETUR quod etiam theologicae virtutes medium habeant. In moralibus
<lb/>enim virtutibus est medium, secundum quod earum actus ex ratione recta
<lb/>procedunt. Sed virtutum theologicarum actus non sunt contra rationem. Ergo
<lb/>sunt in medio.
<lb/>2. Praeterea, fides vadit media inter duas haereses, scilicet Nestorii et Eutychis.
<lb/>Sed fides est virtus theologica. Ergo virtutes theologicae in medio consistunt.
<lb/>3. Praeterea, spes est medium inter praesumptionem et desperationem. Sed
<lb/>spes est virtus theologica. Ergo virtutes sunt medium inter vitia.
<lb/>SED CONTRA, Bernardus dicit, quod modus caritatis
<lb/>est non habere modum. Sed virtutes dicuntur in medio esse, inquantum sunt
<lb/>modificatae. Ergo caritas non est in medio, et eadem ratione nec aliae duae.
<lb/>Praeterea, ubi nunquam contingit aequale reddere, ibi non potest esse superfluum.
<lb/>Sed in illis quae sunt ad Deum, non contingit aequale reddere, ut etiam
<lb/>Philosophus in 8 Ethic. dicit. Ergo non contingit superfluum in virtutibus
<lb/>theologicis, quae Deum habent pro obiecto, accipere, et ita non sunt in medio.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo ad primam quaestionem dicendum, quod omnes virtutes morales in
<lb/>medio constitutae sunt. Virtutes enim morales sunt circa passiones et operationes,
<lb/>quas oportet dirigere secundum regulam rationis. In omnibus autem regulatis
<lb/>consistit rectum, secundum quod regulae aequantur; aequalitas autem
<lb/>media est inter maius et minus; et ideo oportet quod rectum virtutis consistat in
<lb/>medio eius quod superabundat, et eius quod deficit a mensura rationis recta.
<lb/>AD OBIECTA
<lb/>Ad primum ergo dicendum, quod actiones et passiones quamvis sint indivisibiles
<lb/>per essentiam, sunt tamen per accidens divisibiles, vel secundum intensionem,
<lb/>vel secundum tempus, vel secundum locum, vel secundum obiecta, vel secundum
<lb/>aliquid huiusmodi; et ideo etiam secundum hoc est in eis medium accipere.
<pb n="vol. 6, p. 602"/>
<lb/>Ad secundum dicendum, quod medium accipitur in aliquo dupliciter. Uno modo
<lb/>ex comparatione ad extrema eiusdem rei, sicut medium in circulo; et tale medium
<lb/>oportet quod aeque distet ab extremis. Alio modo ex comparatione ad aliquam
<lb/>regulam extra; et tunc non oportet quod medium aeque distet ab extremis, sed
<lb/>quod aequetur regulae: sicut patet quod quando secatur lignum ad aliquam regulam,
<lb/>non semper tantum aufertur quantum dimittitur: et tale medium est medium
<lb/>virtutis moralis, quae habet rectam rationem pro regula: unde quandoque appropinquat
<lb/>plus uni extremo quam alteri, secundum quod competit rationi rectae.
<lb/>Ad tertium dicendum, quod virtus est extremum quo ad contrarietatem boni et
<lb/>mali: quia bonum hominis in ratione consistit, et ita in extremo aequalitatis ad
<lb/>rationem; sed quantum ad contrarietates circa quas est, virtus est in medio,
<lb/>sicut dicit Philosophus in 2 Ethic.
<lb/>Ad quartum dicendum, quod medium virtutis salvatur secundum adaequationem
<lb/>omnium circumstantiarum simul ad rationem. Contingit autem in aliquibus virtutibus,
<lb/>quod adaequatis omnibus aliis circumstantiis, non potest accipi extremum
<lb/>in altero: quia superfluum non potest accipi in illo nisi ex comparatione
<lb/>aliarum circumstantiarum, sicut in veritatis virtute patet: quia non potest homo
<lb/>nimis verum dicere, salvato quod dicat verum quod debet, et quando et ubi et cui
<lb/>et ceteris. Sed superfluum in hac circumstantia accipitur secundum excessum in
<lb/>aliis: qui enim dicit verum quod non oportet, etiam nimis verum dicit. Et similiter
<lb/>etiam in magnanimitate est ratione quanti, et similiter etiam in castitate:
<lb/>quia non potest homo nimis abstinere, dummodo salventur aliae circumstantiae.
<lb/>Ad quintum dicendum, quod virtus dicitur medium dupliciter. Uno modo ratione
<lb/>materiae circa quam est, inquantum adaequat eam rationi rectae; et hoc per se
<lb/>convenit omni virtuti morali; et sic est medium per participationem extremorum.
<lb/>Alio modo dicitur medium ratione habitus, inquantum scilicet habitus virtutis est
<lb/>medium inter habitus duarum malitiarum; et hoc est medium per abnegationem
<lb/>extremorum; et hoc accidit virtuti, nec oportet quod sit in omnibus virtutibus; et
<lb/>propter hoc non oportet quod iustitiae habitus sit medius inter duas malitias, ut
<lb/>in 5 Ethic. dicitur, sed quod medium attingat in materia sua.
<lb/><hi rend="bold">Solutio II</hi>
<lb/>Ad secundam quaestionem dicendum, quod in iustitia oportet esse non solum
<lb/>medium rationis, sed etiam rei: cuius ratio est, quia iustitia est circa operationes,
<lb/>et secundum ordinem ad alterum; unde illum ad quem sunt operationes
<lb/>iustitiae, accipiunt quasi regulam. Et ideo sicut passiones circa quas sunt aliae
<lb/>virtutes oportet quod aequentur rationi; ita oportet quod operationes circa quas
<lb/>est iustitia, adaequentur illi ad quem est iustitia; quod non potest esse, nisi
<lb/>secundum rem tantum reddatur quantum ei debetur; et ideo ibi est medium rei.
<lb/>Sed inter aliquos duos potest constitui aequalitas dupliciter. Uno modo secundum
<lb/>quod utrisque aliquid reddendum est; et in hoc constituit ei aequalitatem
<lb/>iustitia distributiva, quae non dat aequale utrique secundum quantitatem, sed
<pb n="vol. 6, p. 604"/>
<lb/>secundum proportionem, quia utrique dat quantum sibi debetur; et ideo
<lb/>medium in iustitia distributiva dicitur esse secundum proportionabilitatem geometricam,
<lb/>in qua salvatur eadem proportio, sed non eadem quantitas; sicut sex
<lb/>est medium inter quatuor et novem: quia in qua proportione se habet ad quatuor,
<lb/>scilicet in sesquialtera, in ipsa se habet novem ad ipsum; quamvis novem
<lb/>excedant sex in tribus, et sex quatuor in duobus. Alio modo constituitur aequalitas
<lb/>iustitiae inter aliquos, inquantum unus debet recipere ab alio propter hoc
<lb/>quod ille prius recipit ab isto: et ad hoc est iustitia commutativa. Et quia tantum
<lb/>debet secundum quantitatem aliquis ab altero recipere quantum ei tribuit,
<lb/>ideo in hac specie iustitiae salvatur medium secundum proportionem arithmeticam,
<lb/>in qua salvatur eadem quantitas; sicut tria est medium inter quatuor et
<lb/>duo, quia utrinque est excessus in unitate.
<lb/>AD OBIECTA
<lb/>Ad primum igitur dicendum, quod in iustitia est medium rationis, quod et idem
<lb/>est medium rei.
<lb/>Ad secundum dicendum, quod in iustitia non consideratur conditio personae, nisi
<lb/>inquantum ex conditionibus personae variatur quantitas rei. Qui enim percutit principem,
<lb/>maiorem offensam facit; et ideo plus debet puniri. Et similiter etiam patet in
<lb/>iustitia distributiva, quod diversitas personarum in diversitatem rei redundat.
<lb/>Ad tertium dicendum, quod in iustitia incidit in idem rectificatio operationis et
<lb/>rectificatio rerum, ut dictum est.
<lb/><hi rend="bold">Solutio III</hi>
<lb/>Ad tertiam quaestionem dicendum, quod bonum virtutum intellectualium consistit
<lb/>in hoc quod verum dicatur. Veritas autem consistit in quadam adaequatione intellectus
<lb/>et vocis ad rem. Et quia aequalitas est medium inter maius et minus, ideo
<lb/>oportet quod bonum virtutis intellectualis in medio consistat, ut scilicet dicatur de
<lb/>re hoc quod est. Si autem excedat vel in plus vel in minus, erit falsum; quod se
<lb/>habet ad virtutes intellectuales, sicut vitium ad morales; et hoc inquantum intellectus
<lb/>absolute considerat; inquantum vero de uno in aliud discurrit, accipitur
<lb/>medium non solum secundum commensurationem ad rem, sed secundum commensurationem
<lb/>conclusionum ad principia, vel eorum quae sunt ad finem in operativis.
<lb/>AD OBIECTA
<lb/>Ad primum igitur dicendum, quod, sicut dicit Philosophus in 10 Metaph.,
<lb/>mensura intellectus nostri est res; et ideo secundum quod adaequatur
<lb/>rei, est rectum ipsius. Nihilominus et principia sunt regula conclusionum, et
<lb/>intelligens est quodammodo regula principiorum.
<lb/>Ad secundum dicendum, quod contrarietas passionum accedit ad medium virtutis
<lb/>moralis; unde circa iram, quae non habet passionem oppositam, est medium
<lb/>virtutis moralis secundum plus et minus in ipsa eadem passione.
<pb n="vol. 6, p. 606"/>
<lb/>Ad tertium dicendum, quod extrema in virtutibus intellectualibus non accipiuntur
<lb/>secundum magnum et parvum intelligibile: sed extremum in plus est, quando
<lb/>attribuitur aliquid alicui quod non inest ei; extremum autem in minus, quando
<lb/>removetur ab eo quod ei inest. Utroque autem modo falsum contingit; verum
<lb/>autem, quando dicitur inesse quod inest, aut non inesse quod non inest; et haec
<lb/>extrema corrumpunt non substantiam, sed veritatem intellectus.
<lb/><hi rend="bold">Solutio IV</hi>
<lb/>Ad quartam quaestionem dicendum, quod medium in omnibus virtutibus quae
<lb/>habent medium, accipitur ex hoc quod virtus attingit in materia propria illud
<lb/>quod est aequale, et competens mensura. Unde si esset aliqua virtus quae haberet
<lb/>mensuram ipsam pro materia, non essent ibi extrema nec medium; sed
<lb/>bonum illius virtutis esset simpliciter attingere mensuram illam, sicut si alicuius
<lb/>virtutis materia esset veritas. Omnium autem prima mensura est ipse Deus, sicut
<lb/>etiam ipse Philosophus, in 10 Metaph., dicit. Unde virtutes theologicae,
<lb/>quae habent Deum pro obiecto, qui est ultimus finis, a quo omnia mensurantur,
<lb/>non possunt habere rationem medii, cum in materia illa non sit accipere extrema:
<lb/>sicut etiam in his quae coniuncta sunt malo fini, non potest accipi medium.
<lb/>AD OBIECTA
<lb/>Ad primum ergo dicendum, quod ratio recta non est ad hoc quod in materia illa
<lb/>vitentur extrema, in qua superfluum esse non potest.
<lb/>Ad secundum dicendum, quod fides est virtus theologica, inquantum adhaeret
<lb/>primae veritati; et ex hac parte non potest in ipsa medium esse (non enim potest
<lb/>nimis Deo adhaerere): sed ex parte illa qua aliquid affirmat vel negat veritati
<lb/>primae adhaerens, ibi est medium, quia secundum hoc habet similitudinem cum
<lb/>virtutibus intellectualibus.
<lb/>Et similiter dicendum ad tertium, quod spes non habet medium, secundum quod
<lb/>Deo adhaeret, sed ex parte subiecti.
<lb/>ARTICULUS 4
<lb/><hi rend="bold">Utrum virtutes morales maneant in patria</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod virtutes morales non maneant in patria. Fides enim et spes
<lb/>sunt nobiliores quam virtutes morales. Sed fides et spes evacuantur. Ergo et
<lb/>morales virtutes.
<lb/>2. Praeterea, virtutes morales perficiunt in vita activa. Sed haec vita cessabit in
<lb/>patria, in qua erit tantum contemplatio. Ergo et virtutes morales non erunt
<lb/>in patria.
<pb n="vol. 6, p. 608"/>
<lb/>3. Praeterea, virtutes morales quaedam sunt circa passiones. Sed hae non erunt
<lb/>in patria. Ergo nec virtutes morales.
<lb/>4. Praeterea, fortitudo et temperantia sunt in irascibili et concupiscibili. Sed,
<lb/>secundum quosdam, vires sensibiles non remanebunt in anima separata. Ergo
<lb/>nec temperantia et fortitudo.
<lb/>5. Praeterea, in patria erimus sicut Angeli Dei; Matth. 22. Sed derisibiles
<lb/>videntur qui ponunt castitatem et sobrietatem in Angelis, quos deos nominat
<lb/>Philosophus in 10 Metaph. Ergo nec in nobis erunt.
<lb/>6. Praeterea, patientia est valde nobilis virtus, quia ipsa opus perfectum habet.
<lb/>Sed non remanebit in patria nisi quantum ad fructum, ut Augustinus dicit in lib.
<lb/>de Patientia. Ergo nec aliae morales virtutes.
<lb/>SED CONTRA, istae virtutes plenissime fuerunt in Christo. Sed illae virtutes quae
<lb/>evacuantur in patria, non fuerunt in Christo, ut fides et spes. Ergo virtutes istae
<lb/>non evacuantur.
<lb/>Praeterea, Sap. 1, 15: «Iustitia est perpetua et immortalis». Sed non minus est
<lb/>necessaria ordinatio hominis ad seipsum quam ordinatio ad alterum quae est
<lb/>per iustitiam. Ergo et aliae virtutes morales manent in patria.
<lb/>Praeterea, in patria erunt homines Deo conformes. Sed hae virtutes in Deo sunt
<lb/>exemplares, ut dicit Macrobius. Ergo et in sanctis
<lb/>erunt aliquo modo.
<lb/><hi rend="bold">Solutio</hi>
<lb/>Respondeo dicendum, quod quaelibet virtutum praedictarum habet duos actus:
<lb/>unum quem exercet circa propriam materiam; alium quem habet quando pervenit
<lb/>ad finem: sicut fortis dum est in periculo pugnae, exercet actum qui est circa
<lb/>materiam propriam, scilicet timores et audacias: sed quando iam domum victor
<lb/>revertitur, habet hunc actum qui est gaudere de victoria per pugnam praecedentem
<lb/>adepta. Dictum est autem art. 2, quaest. 3, quod virtutes morales quaedam
<lb/>sunt infusae, et quaedam acquisitae, et quod acquisitae dirigunt in vita civili;
<lb/>unde habent bonum civile pro fine. Et quia haec civilitas non remanebit in
<lb/>patria, ideo non remanebit eis aliquis actus, nec circa finem, nec circa materiam
<lb/>propriam, secundum quam tendunt ad finem; et ideo habitus tollentur.
<lb/>Virtutes autem infusae morales perficiunt in vita spirituali, secundum quam
<lb/>homo est civis civitatis Dei, et membrum corporis Christi, quod est Ecclesia; et
<lb/>haec quidem civilitas in futuro non evacuabitur, sed perficietur. Unde remanebunt
<lb/>istis virtutibus actus qui sunt circa finem proximum uniuscuiusque virtutis,
<lb/>et ideo remanebunt habitus virtutum moralium infusarum.
<pb n="vol. 6, p. 610"/>
<lb/>AD OBIECTA
<lb/>Ad primum igitur dicendum, quod fides et spes sunt nobiliores moralibus virtutibus
<lb/>ratione obiecti. Sed quia habent essentialiter annexam imperfectionem
<lb/>respectu sui obiecti, quae non est annexa virtutibus moralibus; ideo non oportet
<lb/>quod morales evacuentur, sicut spes et fides.
<lb/>Ad secundum dicendum, quod virtutes quae perficiunt in vita activa, etiam
<lb/>acquisitae, non oportet quod tollantur, cum aliquis se transfert ad vitam contemplativam;
<lb/>sed habent alios actus, inquantum pertingunt ad finem proximum,
<lb/>quia contemplativa vita est finis activae. Et ideo distinguit Macrobius
<lb/>harum virtutum tres gradus, secundum quod sunt in hominibus. Sunt enim politicae,
<lb/>secundum quod homo per eas in civilibus operibus rectificatur; purgatoriae
<lb/>autem, secundum quod civilibus utens ad quietem contemplationis aliquis
<lb/>anhelat; sed dicuntur purgati animi, inquantum aliquis abiecto omni exercitio
<lb/>civilis vitae, quieti contemplationis totum se tribuit. Et in hoc statu dicit quod
<lb/>actus temperantiae est cupiditatem non iam refrenare, sed penitus oblivisci;
<lb/>fortitudinis autem passiones ignorare, non vincere; et sic de aliis.
<lb/>Ad tertium dicendum, quod quantum ad actus quos habent circa materias proprias,
<lb/>non remanebunt, sed secundum actus quos habent in fine adepto, qui est
<lb/>a passionum tumultibus quietari.
<lb/>Ad quartum dicendum, quod quidam dicunt, quod vires sensibiles non manent
<lb/>actu in anima separata, dicunt tamen, quod manent in essentia animae sicut in
<lb/>radice: et similiter etiam manent habitus virtutum inferioris partis, sicut in radice, in
<lb/>virtutibus quae sunt in ratione, et in ipsa gratia.
<lb/>Ad quintum dicendum, quod istae virtutes sunt in Angelis alio modo quam in
<lb/>hominibus, etiam in patria: quia homines perpessi sunt huiusmodi passiones,
<lb/>quae per dictas virtutes refrenantur, vel naturam habent ut perpeti possint;
<lb/>quod non est de Angelis. Unde in Angelis et in Deo sunt sicut exemplares; in
<lb/>hominibus autem sicut virtutes purgati animi in patria. Tamen sciendum, quod
<lb/>Philosophus loquitur de virtutibus acquisitis, quae perficiunt hominem in vita
<lb/>civitatis terrenae, in qua vita non habemus cum Angelis aliquam communicationem:
<lb/>unde non est simile de illis virtutibus quae perficiunt in vita civitatis
<lb/>Dei, quae constituitur ex Angelis et hominibus.
<lb/>Ad sextum dicendum, quod patientia dicitur non manere quantum ad actum
<lb/>quem habet circa mala tolerabilia; manet tamen habitus, et actus quem habet
<lb/>in quiete finis proprii.
<pb n="vol. 6, p. 612"/>
<lb/><hi rend="bold">QUAESTIO 2</hi>
<lb/>Deinde quaeritur specialiter de virtutibus cardinalibus: 1. Quae et quot debent
<lb/>dici cardinales; 2. De materiis et obiectis earum, 3. De actibus; 4. De subiectis;
<lb/>5. Quae ipsarum sit principalior.
<lb/>ARTICULUS 1
<lb/><hi rend="bold">Utrum aliquae virtutes debeant dici cardinales</hi>
<lb/><hi rend="bold">Ad primum sic proceditur.</hi>
<lb/>1. VIDETUR  quod nullae virtutes debeant dici cardinales. Quia eaedem virtutes
<lb/>quae cardinales dicuntur, dicuntur etiam generales: unde et Tullius
<lb/>eis partes assignat. Sed virtutes sunt distinctae ab invicem; ut dictum
<lb/>est. Ergo videtur quod non debeant dici cardinales.
<lb/>2. Praeterea, ea quae dividuntur ab invicem, sunt simul, secundum
<lb/>Philosophum; et ita unum non est principalius altero. Sed virtutes condividunt
<lb/>ab invicem genus virtutis. Ergo una non est principalior altera; et ita nec una
<lb/>debet dici cardinalis respectu alterius.
<lb/>3. Praeterea, virtutes dividuntur contra vitia. Sed vitia principalia non dicuntur
<lb/>cardinalia, sed capitalia. Ergo virtutes principales debent dici capitales, et non
<lb/>cardinales.
<lb/>4. Praeterea, si dicuntur cardinales, quia eis pervenitur ad vitam aeternam, ut
<lb/>dicitur in littera; eadem ratione omnes virtutes sunt dicendae cardinales, quia
<lb/>omnibus vitam meremur.
<lb/>SED CONTRA est quod dicitur in littera.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod morales virtutes non debeant dici cardinales, sed
<lb/>aliae. Quia theologicae virtutes propinquiores sunt fini, quia habent finem ultimum
<lb/>pro obiecto. Cum ergo finis sit principium in operativis secundum
<lb/>Philosophum 7 Ethic., virtutes theologicae erunt principaliores: et ita
<lb/>ipsae magis debent dici cardinales.
<lb/>2. Praeterea, caritas dicitur radix virtutum, fides autem fundamentum, spes
<lb/>vero anchora. Sed quae est proportio radicis ad arborem, et fundamenti ad
<lb/>domum, et anchorae ad navem, eadem est proportio cardinis ad Ostium. Ergo
<lb/>virtutes theologicae possunt dici cardinales, sicut et morales.
<lb/>3. Praeterea, virtutes intellectuales sunt nobiliores virtutibus moralibus: quia
<lb/>perficiunt in vita contemplativa, quae est nobilior activa. Ergo virtutes intellectuales
<lb/>magis debent dici cardinales quam morales.
<pb n="vol. 6, p. 614"/>
<lb/>SED CONTRA, una sola de cardinalibus hic enumeratis intellectualis est, scilicet
<lb/>prudentia, quae moralis est aliquo modo. Ergo virtutes cardinales magis sunt in
<lb/>genere Moralium quam intellectualium virtutum.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod non debeant dici tot virtutes cardinales in hoc numero.
<lb/>Quia virtutes istae sunt in tribus viribus animae. Sed inter eas est una
<lb/>tantum principalis, scilicet rationalis. Ergo et inter virtutes est tantum una
<lb/>cardinalis.
<lb/>2. Praeterea, si virtutes dicuntur eaedem generales et cardinales; generales
<lb/>autem sunt tantum duae, scilicet iustitia et prudentia, ut dictum est prius videtur
<lb/>etiam quod tantum sint duae cardinales.
<lb/>3. Praeterea, in qualibet vi est aliquid principalissimum invenire eorum quae
<lb/>ad illam vim pertinent. Si ergo vires sunt tres, in quibus sunt virtutes, videtur
<lb/>quod etiam tantum tres debeant esse virtutes cardinales.
<lb/>SED CONTRA, videtur quod debeant esse plures quam quatuor. Quia virtutes
<lb/>vitiis opponuntur. Sed vitia capitalia sunt septem. Ergo et virtutes cardinales
<lb/>debent esse septem.
<lb/>Praeterea, in rationali ponuntur duae virtutes cardinales, prudentia scilicet,
<lb/>et iustitia. Ergo similiter in qualibet aliarum virium debent poni duae virtutes
<lb/>cardinales; et ita, cum vires sint tres, erunt sex cardinales virtutes.
<lb/>Praeterea, sicut prudentia est perfectio rationis practicae, ita et ars. Sed
<lb/>rationis practicae rectitudo et veritas consistit, ut dicitur in 6 Ethic., in
<lb/>conformitate ad appetitum rectum; quod fit per virtutes morales, ut dictum est.
<lb/>Ergo sicut prudentia inter virtutes morales ponitur cardinalis virtus, ita et ars
<lb/>mechanica poni debet.
<lb/><hi rend="bold">Quaestiuncula IV</hi>
<lb/>1. Ulterius. VIDETUR quod aliae virtutes magis debeant esse cardinales quam
<lb/>istae. Quia unumquodque denominatur a principaliori quod est in ipso, ut dicit
<lb/>Philosophus in 2 de Anima. Sed vis irascibilis denominatur ab ira.
<lb/>Ergo cum mansuetudo sit contra iram, fortitudo autem contra timores et audacias,
<lb/>quae sunt etiam passiones irascibilis; videtur quod mansuetudo sit magis
<lb/>virtus cardinalis quam fortitudo.
<lb/>2. Praeterea, illud quod est magnum in quolibet genere, est principalius in illo
<lb/>genere. Sed magnanimitas operatur magna in omnibus virtutibus, ut dicit
<lb/>Philosophus in 4. Ergo videtur quod magnanimitas sit magis cardinalis
<lb/>quam fortitudo, quia utraque est in irascibili.
<lb/>3. Praeterea, virtus cardinalis dicitur in qua aliae virtutes firmantur. Sed humilitas
<lb/>est firmamentum omnium virtutum: quia, sicut dicit Gregorius,
<lb/>qui ceteras virtutes sine humilitate congregat, quasi pulverem in ventum
<lb/>portat. Ergo videtur quod humilitas praecipue esse debeat cardinalis.
<pb n="vol. 6, p. 616"/>
<lb/>4. Praeterea, poenitentia omnes defectus ad perfectum revocat. Sed aliae virtutes
<lb/>defectus singulares removent. Ergo, cum poenitentia sit quaedam virtus, ut
<lb/>dicit Ambrosius, videtur quod ipsa potissime debeat dici cardinalis.
<lb/>5. Praeterea, magis est laudabile dare aliquid de proprio quam reddere alienum.
<lb/>Sed liberalitas propria largitur, iustitia autem unicuique quod suum est
<lb/>reddit. Ergo liberalitas magis debet esse cardinalis virtus quam iustitia.
<lb/><hi rend="bold">Solutiones</hi>
<lb/><hi rend="bold">Solutio</hi>
<lb/>Respondeo dicendum ad primam quaestionem, quod virtutes quatuor quae hic
<lb/>enumerantur, dicuntur generales, et principales, et cardinales. Quia enim principium
<lb/>cuiuslibet rei est potissima pars eius, etiam plus quam dimidium, ut dicitur
<lb/>in 1 Ethic., ideo illud quod est potissimum in quolibet genere, dicitur
<lb/>principale in genere illo. Et quia habitus pensatur ex actibus, et actus ex obiectis
<lb/>sive materia; ideo virtutes principales dicuntur quae sunt circa illud quod
<lb/>est potissimum in materia vel materiis virtutum; sicut potissimum in illis quae
<lb/>ad concupiscibilem pertinent, sunt delectationes secundum tactum; unde temperantia,
<lb/>quae est circa illas delectationes, est virtus principalis; et eutrapelia,
<lb/>quae est circa delectationes quae sunt in ludis, est virtus secundaria: sicut ars
<lb/>ad quam pertinet finis navis, qui est navigatio, scilicet gubernatoria, est principalis
<lb/>respectu illius artis quae facit navem, quia finis est potissimum in unoquoque;
<lb/>et in arte quae facit navem, est principalior illa quae inducit formam
<lb/>quam quae praestat materiam.
<lb/>Et quia ad illud quod est potissimum in qualibet re, ordinantur omnia quae sunt
<lb/>illius rei; ideo virtutes et artes principales movent secundum suum imperium
<lb/>virtutes et artes secundarias ad actus proprios, sicut ars gubernatoria imperat
<lb/>ei quae facit navem; et ex hoc dicitur architectonica respectu eius, quasi princeps
<lb/>ipsius. Et quia actus moti fundantur super actione moventis, ideo actus
<lb/>secundariae virtutis fundantur super actione principali, sicut fundatur super
<lb/>cardinem motus Ostii; et ideo virtus principalis dicitur esse cardinalis, et virtus
<lb/>secundaria dicitur adiuncta illi. Omne autem quod movetur ab aliquo, agit in
<lb/>virtute moventis sicut instrumentum eius: et ideo etiam motus virtutis cardinalis
<lb/>participatur quodammodo in virtutibus adiunctis: et secundum hoc virtus cardinalis
<lb/>dicitur generalis, inquantum pluribus virtutibus adiuncta; dicitur pars
<lb/>eius, inquantum modum suum participat.
<lb/>AD OBIECTA
<lb/>Ad primum igitur dicendum, quod non dicuntur generales per praedicationem,
<lb/>sed per quamdam participationem, ut dictum est; unde eis non assignantur species,
<lb/>sed partes.
<pb n="vol. 6, p. 618"/>
<lb/>Ad secundum dicendum, quod ea quae dividunt aliquod commune univocum,
<lb/>sunt simul quantum ad intentionem generis, quamvis unum possit esse causa
<lb/>alterius quantum ad esse, sicut motus localis est causa aliorum motuum contra
<lb/>quos dividitur. Sed ea quae dividunt aliquod commune analogum se habent
<lb/>secundum prius et posterius etiam quantum ad intentionem communis quod
<lb/>dividitur, sicut patet de substantia et accidente. Unde ex hoc quod una virtus
<lb/>condividitur alteri, non oportet quod una non sit altera principalior.
<lb/>Ad tertium dicendum, quod perfectio peccatorum non est per ordinem ad finem,
<lb/>sed magis per aversionem a fine debito: unde motus peccatorum non assimilantur
<lb/>ostio, per quod intratur in domum: et ideo peccata principalia non assimilantur
<lb/>cardini; unde non dicuntur cardinalia, sed capitalia tantum, ex hoc quod
<lb/>important quosdam actus aliorum.
<lb/>Ad quartum dicendum, quod quamvis omnes virtutes gratuitae introducant ad
<lb/>regnum caelorum, ex hoc tamen non nanciscuntur nomen cardinis, sed ostii.
<lb/>Illae autem virtutes quibus ad aeternam vitam pervenitur et super eas aliarum
<lb/>virtutum motus fundantur, dicuntur proprie cardinales.
<lb/><hi rend="bold">Solutio II</hi>
<lb/>Ad secundam quaestionem dicendum, quod virtutes cardinales dicuntur, ut dictum
<lb/>est, ad similitudinem cardinis, in quo motus ostii firmatur. De ratione
<lb/>autem ostii est ut per ipsum interiora domus adeantur; et ideo illud per quod
<lb/>non est motus in aliquid ulterius, non habet rationem ostii. Virtutes autem theologicae,
<lb/>cum sint circa finem ultimum, non est aliquid aliud ulterius ex parte
<lb/>obiecti in quod tendant; unde in virtutibus theologicis non invenitur ratio ostii,
<lb/>et propter hoc non possunt dici cardinales; similiter nec in virtutibus intellectualibus;
<lb/>quia perficiunt in vita contemplativa, quae non ordinatur ulterius ad
<lb/>alteram vitam, sed activa ad ipsam ordinatur. Unde cum virtutes morales perficiant
<lb/>in vita activa, et habeant actus suos non circa finem ultimum, sed circa
<lb/>obiectum, ex utraque parte manet in eis ratio ostii; et propter hoc cardinales
<lb/>virtutes inveniuntur solum in genere moralium.
<lb/>AD OBIECTA
<lb/>Ad primum igitur dicendum, quod quamvis possint dici principales, non tamen
<lb/>dicuntur cardinales ratione iam dicta.
<lb/>Ad secundum dicendum, quod fundamentum, anchora et radix nominant id, in quo
<lb/>aliquid firmatur quantum ad suam quietem: et ideo competunt illa nomina virtutibus
<lb/>quae habent finem pro obiecto, in quo est quies. Sed cardo dicit aliquid in quo
<lb/>alterum firmatur quantum ad motum, ut dictum est; et ideo convenit hoc nomen
<lb/>virtutibus quae sunt circa ea quae sunt ad finem, per quae est transitus in finem.
<lb/>Ad tertium sicut ad primum dicendum est.
<pb n="vol. 6, p. 620"/>
<lb/><hi rend="bold">Solutio III</hi>
<lb/>Ad tertiam quaestionem dicendum, quod non sunt nisi quatuor virtutes cardinales;
<lb/>cuius ratio est, quia cum moralium virtutum materia sint ea quae ad appetitum
<lb/>pertinent, in quibus etiam ratio dirigit, praedicta materia potest dupliciter
<lb/>considerari. Uno modo prout habet rationem consiliabilis et eligibilis, secundum
<lb/>quod ratio circa eam operatur: et sic est prudentia, quae est media inter
<lb/>morales et intellectuales, ut supra dictum est, dist. 23, quaest. 1, art. 3. Alio
<lb/>modo secundum quod habet rationem boni appetibilis. Ad appetitum autem duo
<lb/>pertinent, scilicet actio et passio. Passio autem est in irascibili et concupiscibili.
<lb/>Circa actiones ergo est iustitia; circa passiones irascibilis fortitudo; circa
<lb/>passiones concupiscibilis temperantia; et sic sunt quatuor virtutes cardinales.
<lb/>AD OBIECTA
<lb/>Ad primum ergo dicendum, quod cardo est illud in quo proxime firmatur motus
<lb/>ostii; unde virtutem cardinalem oportet esse circa id quod est principale in singulis
<lb/>materiis, et non solum circa id quod est principale principium, quod ad
<lb/>rationem pertinet.
<lb/>Ad secundum dicendum, quod iustitia et prudentia dicuntur generales respectu
<lb/>omnium virtutum; temperantia autem et fortitudo non respectu omnium; sed
<lb/>respectu virtutum tantum quae eis adiunguntur: et haec generalitas sufficit ad
<lb/>cardinalem virtutem, praecedens autem non requiritur. Quamvis iustitia, secundum
<lb/>quod est idem quod omnis virtus, non sit virtus cardinalis, ut dictum est.
<lb/>Prudentia autem non est generalis quantum ad essentiam, cum contra alias
<lb/>dividatur, sed quantum ad materiam, quia in omnibus moralibus dirigit.
<lb/>Ad tertium dicendum, quod ratio quandoque comprehendit duas potentias, scilicet
<lb/>vim cognitivam, in qua est prudentia, et vim affectivam, quae voluntas
<lb/>dicitur, in qua est iustitia, ut infra dicetur. Concupiscibilis autem et irascibilis
<lb/>sunt tantum appetitivae; et ideo non est ratio similis.
<lb/>Ad quartum dicendum, quod quamvis virtutes opponantur, non tamen oportet
<lb/>quod virtus principalis opponatur vitio principali, quia principalitas virtutis
<lb/>attenditur penes id quod est principale simpliciter, cum idem sit iudicium de re
<lb/>absolute, et secundum quod comparatur ad virtuosum, ut Philosophus dicit.
<lb/>Sed principalitas vitii est secundum id quod magis est natum
<lb/>movere a rectitudine rationis; et hoc quidem in aliquibus consonat, in aliquibus
<lb/>autem non: unde aliquod vitium capitale opponitur cardinali virtuti, sicut luxuria
<lb/>et gula temperantiae: aliquod autem non opponitur principali, sicut ira
<lb/>mansuetudini.
<lb/>Ad quintum dicendum, quod irascibilis et concupiscibilis non sunt cognitivae
<lb/>sed appetitivae tantum; et ideo in eis non potest esse duplex virtus cardinalis,
<lb/>sicut in ratione dictum est.
<pb n="vol. 6, p. 622"/>
<lb/>Ad sextum dicendum, quod appetitus dicitur rectus dupliciter. Uno modo in se,
<lb/>secundum quod ea quae in appetitu sunt, ordinata sunt: et hanc rectitudinem
<lb/>facit virtus moralis: et quia prudentia conformat rationem practicam appetitui
<lb/>sic directo; ideo cum moralibus virtutibus in materia communicat, et in eamdem
<lb/>operationem concurrit, propter quod inter morales computatur. Alio modo
<lb/>dicitur appetitus rectus a rectitudine quae est extra ipsum; et hoc est materialiter,
<lb/>inquantum scilicet tendit in aliquid rectum extra se faciendum, cuiusmodi
<lb/>est rectitudo quae est in artificiatis; et sic conformat rationem appetitui recto
<lb/>ars mechanica; ideo non computatur inter morales virtutes.
<lb/><hi rend="bold">Solutio IV</hi>
<lb/>Ad quartam quaestionem dicendum, quod, sicut ex dictis patet, omnis materia
<lb/>moralis ad quatuor reducitur, quae vel re vel ratione differunt (hoc enim sufficit
<lb/>ad differentiam habituum, ut prius dictum est): scilicet passio concupiscibilis,
<lb/>passio irascibilis, actio: et haec omnia secundum quod subiiciuntur rationi, sic
<lb/>omnia induunt rationem unius obiecti vel materiae.
<lb/>Inter passiones autem concupiscibilis praecipuae sunt delectationes secundum
<lb/>tactum, ut ex supra dictis in 26 dist., quaest. 1, art. 4, patet, circa quas est temperantia:
<lb/>et ideo in hac materia ipsa est cardinalis virtus. In passionibus autem
<lb/>irascibilis praecipuae sunt illae quae sunt ex difficili, quod natum est mortem
<lb/>incutere: et ideo fortitudo, quae est circa huiusmodi passiones, est in hac materia
<lb/>cardinalis virtus. In actionibus autem quae sunt circa res quae in usum vitae
<lb/>veniunt, quibus ad invicem communicamus, praecipue sunt illae actiones quibus
<lb/>huiusmodi res distinguuntur, quia praedicta distinctio est communicationis
<lb/>principium; et ideo iustitia, quae tribuit unicuique quod suum est, est cardinalis
<lb/>virtus in hac materia. Inter ea autem quae ratio circa moralia operatur, praecipuum
<lb/>est electio ad quam consilium et omnia huiusmodi ordinantur;
<lb/>et ideo prudentia, quae est praeceptiva, ut in 6 Ethic., dicitur, est cardinalis
<lb/>in ista materia.
<lb/>AD OBIECTA
<lb/>Ad primum ergo dicendum, quod non idem requiritur ad hoc quod aliqua passio
<lb/>sit principalis et ad hoc quod sit materia principalis virtutis, et ad hoc quod
<lb/>denominet potentiam. Quia enim denominatio fit ex completo et ultimo et manifestiori:
<lb/>ideo potentia irascibilis denominatur a passione irae, quae est ultima
<lb/>aliarum passionum quae sunt in irascibili, et composita passio, sicut supra dictum
<lb/>est. Sed ad hoc quod sit principalis passio, requiritur quod afficiatur appetitus
<lb/>secundum conditionem appetibilis moventis, ut scilicet bonum prosequatur,
<lb/>et malum fugiat; et ita in irascibili timor et spes sunt principales passiones. Sed
<lb/>ad hoc quod sit materia principalis virtutis, requiritur quod sit passio excedens
<lb/>per modum intensionis alias passiones existentes in illa vi, sicut circa maximas
<pb n="vol. 6, p. 624"/>
<lb/>delectationes concupiscibilis est temperantia. Magis autem intensam passionem
<lb/>facere natum est malum corruptivum imminens, sicut sunt mortis pericula,
<lb/>quam bonum expectatum, vel quam vindicta desiderata de malo illato: et ideo
<lb/>circa audacias et timores, quae sunt circa huiusmodi pericula, est principalis
<lb/>virtus, non autem circa spem vel circa iram.
<lb/>Ad secundum dicendum, quod illud circa quod est principalis virtus, non solum
<lb/>debet esse principalius secundum intensionem, sed etiam secundum dependentiam,
<lb/>ut scilicet illud principale non dependeat ab aliis, sed alia quodammodo
<lb/>ordinentur ad ipsum; sicut delectationes tactus non dependent ab aliis delectationibus,
<lb/>sed magis aliae ordinantur ad ipsas: alias enim non salvaretur ratio
<lb/>cardinalis virtutis. Magnum autem quod attendit magnanimitas, dependet ex
<lb/>aliis virtutibus, quia operatur magnum in actibus aliarum virtutum, et ideo
<lb/>praesupponit alias virtutes, ut Philosophus dicit in 4 Ethic.: et propter hoc
<lb/>magnanimitas non potest esse cardinalis virtus.
<lb/>Ad tertium dicendum, quod humilitas dicitur conservatio et fundamentum aliarum
<lb/>virtutum in esse suo, inquantum removet prohibens, scilicet superbiam,
<lb/>quae bonis operibus insidiatur ut pareant, sicut dicit Augustinus,
<lb/>non autem propter principalitatem materiae, ad quam aliarum virtutum materiae
<lb/>reducuntur, ut sic aliarum virtutum motus in humilitate firmentur, quod
<lb/>facit cardinalem virtutem. Humilitas autem habet idem pro materia quod
<lb/>magnanimitas, quamvis sub diversis rationibus: quia humilitas rationem parvi
<lb/>ex consideratione propriae fragilitatis; sed magnanimitas rationem magni ex
<lb/>consideratione divini auxilii, vel divini doni, vel gratuiti vel naturalis, sicut est
<lb/>rationis bonum.
<lb/>Ad quartum dicendum, quod dato quod poenitentia sit virtus, non erit cardinalis
<lb/>virtus, eo quod praesupponit aliarum virtutum materias, sicut et magnanimitas.
<lb/>Poenitentia enim est dolor de peccatis. Peccatorum autem et virtutum
<lb/>eadem est materia.
<lb/>Ad quintum dicendum, quod liberalitas etiam praesupponit iustitiam: quia nullus
<lb/>posset aliquid de proprio dare, nisi aliquid suum haberet; et hoc facit iustitia;
<lb/>unde actus liberalitatis actum iustitiae praesupponit; et ideo non est cardinalis
<lb/>virtus, sed iustitiae annexa.
<pb n="vol. 6, p. 626"/>
<lb/>ARTICULUS 2
<lb/><hi rend="bold">Utrum prudentia habeat aliquam materiam specialem</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod prudentia non habeat aliquam materiam specialem. Quia quidam
<lb/>Philosophus dicit, quod sub prudentia comprehenduntur physica, dialectica,
<lb/>rhetorica. Sed nihil est in mundo quod ad aliquid istorum quatuor
<lb/>non reducatur: quia physica est de his quae sunt a natura, dialectica
<lb/>autem est de operibus rationis, politica de civilibus operibus. Ergo prudentia
<lb/>non habet aliquam materiam determinatam.
<lb/>2. Praeterea, secundum Philosophum in 6 Ethic., prudens est totaliter
<lb/>consiliativus. Sed consilium est etiam in his quae ab artibus mechanicis fiunt.
<lb/>Ergo circa omnia illa est prudentia.
<lb/>3. Praeterea, dicit Philosophus in 6 Ethic., quod prudentia est recta ratio
<lb/>agibilium. Sed agibilia sunt omnia quae ad alias virtutes pertinent. Ergo non
<lb/>habet materiam distinctam ab aliis virtutibus.
<lb/>SED CONTRA, omnis virtus in cuius definitione ponitur materia, habet specialem
<lb/>et determinatam materiam. Sed materia aliqua ponitur in definitione prudentiae:
<lb/>quia est recta ratio agibilium. Ergo habet materiam determinatam.
<lb/>Praeterea, est virtus specialis. Ergo habet obiectum speciale.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod passiones non sint materia temperantiae et fortitudinis.
<lb/>Materia enim salvatur in omnibus quae ex materia vel circa materiam
<lb/>fiunt. Sed praedictae virtutes sunt quietantes a passionibus. Ergo passiones non
<lb/>sunt materia earum.
<lb/>2. Praeterea, illud penes quod distinguuntur virtutes, debet assignari materia
<lb/>virtutum: quia habitus per obiecta distinguuntur. Sed virtutes praedictae et eis
<lb/>annexae distinguuntur penes res exteriores: quia quaedam sunt circa pericula
<lb/>mortis, quaedam circa delectabilia venerea, quaedam circa honores, et sic de
<lb/>aliis. Ergo res exteriores, et non passiones, sunt earum materia.
<lb/>3. Praeterea, illud quod est commune omni virtuti, non debet assignari materia
<lb/>alicui speciali virtuti. Sed delectatio invenitur in omnibus specialibus virtutibus:
<lb/>quia oportet accipere signum generati habitus fientem in opere delectationem.
<lb/>Ergo delectatio et aliae passiones non sunt materia alicuius
<lb/>determinatae virtutis.
<lb/>SED CONTRA, Philosophus dicit in 3 Ethic.,
<lb/>quod fortitudo est circa timores et audacias, temperantia autem circa concupiscentias.
<lb/>Hae autem passiones nominant. Ergo videtur quod materia harum
<lb/>virtutum sint passiones.
<pb n="vol. 6, p. 628"/>
<lb/>Praeterea, illud est materia rei circa quod ponitur forma ipsius. Sed forma
<lb/>praedictarum virtutum est medium. Ergo cum medium ponatur in passionibus,
<lb/>videtur quod passiones sint materia praedictarum virtutum.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod iustitia non sit circa operationes. Non enim potest
<lb/>esse idem materia, et actus circa materiam. Sed actus iustitiae est quaedam
<lb/>operatio. Ergo operationes non possunt esse materia iustitiae.
<lb/>2. Praeterea, operationes etiam exteriores ex interioribus passionibus oriuntur.
<lb/>Sed iustitia non dicitur esse circa passiones, sed magis aliae virtutes. Ergo non
<lb/>est circa operationes.
<lb/>3. Praeterea, virtus quae circuit omnes virtutes, non habet aliquam specialem
<lb/>materiam. Sed iustitia est huiusmodi, ut dicitur in Glossa Genes. 1, etiam specialis:
<lb/>quia inter commutationes, circa quas est commutativa iustitia, quae est
<lb/>species specialis iustitiae, ponit Philosophus in 5 Ethic., moechiam, quae
<lb/>est circa materiam temperantiae, et occisionem dolo, quae est circa materiam
<lb/>mansuetudinis. Ergo videtur quod iustitiae non sit attribuenda aliqua specialis
<lb/>materia.
<lb/>SED CONTRA, est quod dicit Philosophus in principio 5 Ethic. quod iustitia est
<lb/>circa operationes.
<lb/>Praeterea, ipsa est circa aliquid circa quod non est aliqua alia virtus, scilicet
<lb/>circa lucrum pecuniarum. Ergo habet aliquam specialem materiam.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod prudentia circa illa est de
<lb/>quibus est consilium, eo quod ad prudentem pertinet bene se habere circa consilia,
<lb/>consiliando, iudicando, et praecipiendo. Consilium autem est de contingentibus
<lb/>operabilibus a nobis; unde etiam circa hoc oportet prudentiam esse.
<lb/>Et quia prudens dicitur bene consiliativus simpliciter, oportet quod consilietur
<lb/>de his quae sunt ordinata ad bonum hominis simpliciter. Hoc autem consistit in
<lb/>animae perfectione, cuius ultima perfectio est debita operatio potentiarum animae;
<lb/>et ideo de his in quibus bonum operantis consistit, est prudentia; et haec
<lb/>agibilia dicuntur. Ea enim quae transeunt in exteriorem materiam ad perficiendum
<lb/>eam, dicuntur factiones magis quam actiones, et circa eas est ars mechanica
<lb/>praedicta. Ergo agibilia, secundum quod sunt consiliabilia, sunt propria
<lb/>materia prudentiae.
<pb n="vol. 6, p. 630"/>
<lb/>AD OBIECTA
<lb/>Ad primum ergo dicendum, quod physica et dialectica non continentur sub prudentia
<lb/>quantum ad ea de quibus sunt, sed quantum ad usum et exercitium earum.
<lb/>Ad secundum dicendum, quod operationes artis mechanicae ordinantur ad perfectionem
<lb/>exterioris materiae, et non ad perfectionem operantis, nisi per accidens,
<lb/>inquantum scilicet utitur eis quae facit: sed hoc accidit arti; et ideo bene consiliari
<lb/>de his, non est bene consiliari simpliciter, sed ad finem aliquem; et propter hoc
<lb/>secundum hoc non dicitur aliquis prudens simpliciter, sed prudens in hoc.
<lb/>Ad tertium dicendum, quod sicut idem secundum rem est obiectum intellectus
<lb/>inquantum est verum, et voluntatis inquantum est bonum; ita etiam idem secundum
<lb/>rem diversa ratione potest esse materia prudentiae, et aliarum moralium
<lb/>virtutum; prudentiae quidem inquantum est consiliabile, aliarum autem virtutum
<lb/>inquantum est agibile.
<lb/><hi rend="bold">Solutio II</hi>
<lb/>Ad secundam quaestionem dicendum, quod sicut dictum est, materia prudentiae
<lb/>est bonum operabile a nobis, pertinens ad perfectionem animae. Operatio autem
<lb/>animae recta, in qua perfectio eius consistit quantum ad vitam activam pertinet,
<lb/>in duobus consistit, scilicet in moderatione passionum animae, et in usu debito
<lb/>exteriorum rerum. Quia ergo oportet virtutes morales haberi ad exequendum
<lb/>illud quod prudentia decrevit, oportet quod sint aliquae virtutes circa utrumque
<lb/>praedictorum. Circa passiones ergo moderandas est temperantia et fortitudo, et
<lb/>alia huiusmodi; unde propria materia temperantiae sunt passiones circa delectabilia
<lb/>tactus; fortitudinis autem timores et audaciae in maximis terribilibus.
<lb/>AD OBIECTA
<lb/>Ad primum ergo dicendum, quod virtutes non omnino extinguunt passiones, sed
<lb/>moderant eas; unde Philosophus dicit in 2 Ethic., quod quidam determinant
<lb/>virtutes impassibilitates et quietes; non bene autem.
<lb/>Ad secundum dicendum, quod virtutes istae non distinguuntur ex rebus exterioribus,
<lb/>nisi quatenus circa eas contingit animam diversimode passionibus affici;
<lb/>unde passiones sunt proxima materia, res autem exteriores sunt materia remota,
<lb/>inquantum sunt obiecta ipsarum passionum.
<lb/>Ad tertium dicendum, quod aliae virtutes non sunt circa delectationes sicut
<lb/>circa materiam; sed magis delectatio est consequens actum virtutis.
<lb/><hi rend="bold">Solutio III</hi>
<lb/>Ad tertiam quaestionem dicendum, quod non solum oportet hominem moderari
<lb/>circa passiones interiores, sed etiam circa actiones exteriores. Sed moderatio in
<lb/>eis potest esse duplex. Uno modo per ordinem ad agentem; et sic eadem est
<lb/>ratio moderandi actiones exteriores, et interiores passiones; unde hoc pertinet ad
<lb/>alias virtutes quae sunt circa passiones. Alio modo per ordinem ad alium cum
<pb n="vol. 6, p. 632"/>
<lb/>quo est convivendum; et sic habet specialem rationem moderationis, et ideo
<lb/>requiritur specialis virtus; unde ad hoc est iustitia, et illa quae ad iustitiam reducuntur.
<lb/>Propria ergo materia iustitiae sunt operationes exteriores secundum quod
<lb/>ordinantur ad alterum; res autem exteriores, ut pecunia, vel aliquid huiusmodi,
<lb/>sunt materia iustitiae inquantum in usum veniunt; et ideo sunt materia remota.
<lb/>AD OBIECTA
<lb/>Ad primum igitur dicendum, quod actus virtutum primi et principales sunt actus
<lb/>interiores. Unde si ponimus exteriores operationes materiam iustitiae, non erit
<lb/>idem actus et materia.
<lb/>Ad secundum patet solutio per id quod dictum est.
<lb/>Ad tertium dicendum, quod, sicut ex dictis patet, duplex est materia virtutum;
<lb/>scilicet remota, ut res exteriores, quae veniunt in usum vitae; et proxima, ut
<lb/>passiones, et operationes. Iustitia igitur, secundum quod specialis est virtus,
<lb/>ordinat materiam omnium aliarum virtutum remotam: quia illae eaedem res
<lb/>quae sunt natae inferre passiones violentas, possunt assumi ut materia operationis
<lb/>ad alterum; tamen quaedam assumuntur ut materia operationis ad alterum,
<lb/>quae non multum nata sunt inferre passionem, sicut pecuniae, et huiusmodi.
<lb/>Et ideo quidquid est materia exterior aliarum virtutum, potest esse materia
<lb/>exterior iustitiae, sed non convertitur. Quantum autem ad materiam proximam
<lb/>iustitia specialis non circuit materiam aliarum virtutum, quia ad ipsam non
<lb/>spectat qualiter homo irascatur, dummodo non percutiat.
<lb/>ARTICULUS 3
<lb/><hi rend="bold">Utrum prudentia habeat actum virtutis distinctum ab aliis</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod prudentia non habeat actum distinctum ab aliis virtutibus.
<lb/>Quia, ut Philosophus dicit 6 Ethic., prudentia praeceptiva est. Sed praecipere
<lb/>de operandis idem videtur quod electio, quae est actus virtutis moralis, ut
<lb/>dicit Philosophus in 6 Ethic. Ergo prudentia non habet distinctum actum ab
<lb/>aliis virtutibus.
<lb/>2. Praeterea, medium invenitur secundum rationem rectam, quae pertinet ad
<lb/>prudentiam. Sed attingere medium in qualibet materia est actus virtutis quae
<lb/>est circa materiam illam. Ergo actus prudentiae non distinguitur ab actu aliarum
<lb/>virtutum.
<lb/>3. Praeterea, eiusdem est operari circa finem et circa ea quae sunt ad finem. Sed
<lb/>aliae virtutes faciunt rectam electionem de propriis finibus. Ergo etiam dirigunt
<lb/>in huiusmodi quae sunt ad finem. Sed hoc pertinet ad prudentiam, ut dicitur in
<lb/>6 Ethic. Ergo prudentia non habet actum distinctum ab aliis virtutibus.
<pb n="vol. 6, p. 634"/>
<lb/>4. Praeterea, secundum Philosophum in 6 Ethic., finis proximus virtutis est
<lb/>bona operatio. Sed prudentia dirigit ad bonam operationem. Ergo dirigit ad
<lb/>finem virtutis. Sed hoc pertinet ad alias virtutes, ut dicit Philosophus.
<lb/>Ergo actus prudentiae non distinguitur ab actibus aliarum virtutum.
<lb/>5. Item, videtur quod inconvenienter ponantur in littera actus virtutum. Quia
<lb/>subvenire miseris est actus misericordiae; praecavere autem insidias pertinet
<lb/>ad cautionem, quam quidam ponunt prudentiae partem.
<lb/>6. Item, perferre molestias non videtur actus fortitudinis esse: tum quia aggredi
<lb/>difficilia videtur esse virtuosius, et ita magis ad fortitudinem pertinere: tum
<lb/>quia perferre non videtur dicere actum, sed magis immobilitationem: tum quia
<lb/>perferre molestias videtur esse etiam aliarum virtutum actus, ut patientiae et
<lb/>caritatis, quae omnia sustinet, et mansuetudinis: tum etiam quia non circa quaslibet
<lb/>molestias est fortitudo, ut Philosophus probat in 3 Ethic.
<lb/><hi rend="bold">Solutio</hi>
<lb/>Respondeo dicendum, quod ad perfectionem virtutis moralis tria sunt necessaria.
<lb/>Primum est praestitutio finis; secundum autem est inclinatio ad finem praestitutum;
<lb/>tertium est electio eorum quae sunt ad finem. Finis autem proximus
<lb/>humanae vitae est bonum rationis in communi; unde dicit Dionysius,
<lb/>quod malum hominis est contra rationem esse: et ideo est intentum in
<lb/>omnibus virtutibus moralibus, ut passiones et operationes ad rectitudinem
<lb/>rationis reducantur. Rectitudo autem rationis naturalis est; unde hoc modo
<lb/>praestitutio finis ad naturalem rationem pertinet, et praecedit prudentiam, sicut
<lb/>intellectus principiorum scientiam; et ideo dicit Philosophus, 6 Ethic., quod
<lb/>prudentia habet principia fines virtutum. Sed hoc bonum rationis determinatur
<lb/>secundum quod constituitur medium in actionibus et passionibus per debitam
<lb/>commensurationem circumstantiarum, quod facit prudentia. Unde medium virtutis
<lb/>moralis, ut in 2 Ethic. dicitur, est secundum rationem rectam,
<lb/>quae est prudentia; et sic quodammodo prudentia praestituit finem virtutibus
<lb/>moralibus, et eius actus in earum actibus immiscetur; sed inclinatio in finem
<lb/>illum pertinet ad virtutem moralem quae consentit in bonum rationis per
<lb/>modum naturae: et haec inclinatio in finem dicitur electio, inquantum finis
<lb/>proximus ad finem ultimum ordinatur. Et ideo dicit Philosophus, 2 Ethic., quod
<lb/>virtus moralis facit electionem rectam.
<lb/>Sed discretio eorum quibus hoc bonum rationis consequi possumus et in operationibus
<lb/>et in passionibus, est actus prudentiae: unde praestitutio finis praecedit
<lb/>actum prudentiae et virtutis moralis; sed inclinatio in finem, sive recta electio
<lb/>finis proximi, est actus moralis virtutis principaliter, sed prudentiae originaliter.
<lb/>Unde Philosophus dicit, quod rectitudo electionis est in aliis virtutibus a
<lb/>prudentia, sicut rectitudo in intentione naturae est ex sapientia divina ordinante
<pb n="vol. 6, p. 636"/>
<lb/>naturam: et secundum hoc actus etiam prudentiae immixtus est actibus aliarum
<lb/>virtutum. Sicut enim inclinatio naturalis est a ratione naturali, ita inclinatio
<lb/>virtutis moralis a prudentia; electio autem eorum quae sunt ad finem, secundum
<lb/>quod electio importat praeceptum rationis de his prosequendis. Sed actus
<lb/>prudentiae sibi proprius est, et distinctus ab actibus aliarum virtutum.
<lb/>AD OBIECTA
<lb/>Ad primum igitur dicendum, quod electio finis proximi pertinet ad virtutem
<lb/>moralem quantum ad hoc quod electio ad appetitum pertinet; sed electio eorum
<lb/>quae ad illum finem ordinantur, pertinet ad prudentiam quantum ad id quod
<lb/>cognitionis est: electio enim aliquid habet de cognitione, et aliquid de appetitu.
<lb/>Ad secundum dicendum, quod eligere medium, est actus uniuscuiusque virtutis
<lb/>in propria materia; sed praefigere medium hoc, est actus prudentiae.
<lb/>Ad tertium dicendum, quod virtutis moralis inclinatio convenit quodammodo
<lb/>cum inclinatione naturae, et quodammodo differt. Convenit quidem in hoc, quia
<lb/>utraque inclinatio est in finem determinatum; differt autem in hoc quod in naturalibus
<lb/>sicut est finis determinatus, ita et ea quae sunt ad finem; sed in virtutibus
<lb/>moralibus est finis determinatus, non autem viae ad finem, quia potest
<lb/>medium inveniri in diversis diversimode. Et quia naturalis inclinatio est semper
<lb/>uno modo, ideo inclinatio virtutis moralis non sufficit in ea quae sunt ad finem,
<lb/>sed oportet quod determinetur per virtutem cognitivam, scilicet prudentiam.
<lb/>Ad quartum dicendum, quod non quaelibet operatio est finis moralis virtutis,
<lb/>sed illa qua attingitur medium, in quo est bonum rationis. Sed operationes illae
<lb/>in quibus quaeruntur debitae circumstantiae ut inveniatur medium, sunt operationes
<lb/>quae sunt fines.
<lb/>Ad quintum dicendum, quod Augustinus intendit ponere actus virtutum secundum
<lb/>quod habentur hic differenter quam in patria: et ideo ponit actus virtutum
<lb/>respectu mali, quod non erit in patria. Nec curat utrum sint actus principales
<lb/>virtutis cui assignantur, dummodo ad ipsam, vel ad aliquam virtutem ei
<lb/>annexam, pertineant.
<lb/>Ad sextum dicendum, quod perferre, secundum quod dicitur actus fortitudinis,
<lb/>non dicit immobilitatem, sed electionem immorandi in molestiis propter bonum
<lb/>virtutis sine perturbatione immoderati timoris; in quo differt ab aliis virtutibus:
<lb/>quia caritas facit imperturbatum contra odium, mansuetudo contra iram,
<lb/>patientia contra tristitiam: et hic quidem, ut Philosophus dicit in 3 Ethic.,
<lb/>est magis actus fortitudinis quam
<lb/>aggredi difficilia, quanto est difficilius praesentia mala non fugere, quam insurgere
<lb/>in mala quae nondum afficiunt. Quamvis autem fortitudo sit contra molestias
<lb/>mortis principaliter, tamen etiam secundario est contra omnes alias molestias:
<lb/>quia in omnibus fortis bene se habet, ut dicit Philosophus in 3 Ethic.
<pb n="vol. 6, p. 638"/>
<lb/>ARTICULUS 4
<lb/><hi rend="bold">Utrum aliqua potentia animae sit subiectum alicuius virtutis</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod nulla potentia animae sit subiectum alicuius virtutis. Forma enim
<lb/>simplex, ut dicit Boetius, subiectum esse non potest. Sed potentiae
<lb/>animae sunt formae simplices. Ergo non possunt esse subiectum virtutis.
<lb/>2. Praeterea, cuius est operatio, eius est habitus. Sed potentiae non est operatio,
<lb/>sed suppositorum. Ergo potentiae animae non sunt subiecta habituum virtutum.
<lb/>3. Praeterea, virtute recte vivitur, secundum Augustinum.
<lb/>Sed vita non est per potentiam animae, sed magis per essentiam. Ergo virtutes
<lb/>non sunt in potentiis sicut in subiecto.
<lb/>SED CONTRA, virtus est ultimum potentiae, secundum Philosophum in 1 Cael. et
<lb/>Mund. Sed ultimum est in eo cuius est ultimum. Ergo virtus est in
<lb/>potentia animae sicut in subiecto.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod temperantia et fortitudo non sint in irascibili et concupiscibili.
<lb/>Quia, secundum Philosophum, 2 Ethic., virtus moralis facit
<lb/>electionem rectam. Sed electio non est actus irascibilis et concupiscibilis, sed
<lb/>liberi arbitrii. Ergo non sunt in irascibili et concupiscibili sicut in subiecto, sed
<lb/>in libero arbitrio.
<lb/>2. Praeterea, illud quod est perpetuae corruptionis, non potest esse subiectum
<lb/>virtutis. Sed sensualitas, cuius partes sunt irascibilis et concupiscibilis, perpetuae
<lb/>corruptionis est: unde signatur per serpentem. Ergo irascibilis et concupiscibilis
<lb/>non sunt subiectum alicuius virtutis.
<lb/>3. Praeterea, irascibilis et concupiscibilis sunt imperata a ratione. Sed inconveniens
<lb/>est ponere quod actus virtutum imperentur a naturali ratione. Ergo non
<lb/>sunt aliquae virtutes in irascibili.
<lb/>4. Praeterea, virtutes humanae debent esse in eo per quod homo ab aliis distinguitur.
<lb/>Sed hoc est ratio. Ergo omnes sunt in ratione, non in irascibili et
<lb/>concupiscibili.
<lb/>5. Praeterea, contraria nata sunt fieri circa idem. Sed peccatum mortale opponitur
<lb/>virtuti. Cum ergo eius subiectum non possit esse nisi ratio vel voluntas,
<lb/>quia omne peccatum in voluntate est; nec virtus poterit esse in irascibili et
<lb/>concupiscibili.
<lb/>6. Praeterea, sicut appetitiva sensibilis deservit voluntati et rationi; ita
<lb/>apprehensiva sensibilis intellectui. Sed in apprehensivis sensitivae partis non
<lb/>ponitur aliqua virtus. Ergo nec in appetitiva sensibili.
<pb n="vol. 6, p. 640"/>
<lb/>SED CONTRA, Philosophus, in 1 Ethic., distinguit virtutes morales et
<lb/>intellectuales; et morales distinguit secundum rationale per essentiam et per
<lb/>participationem. Sed rationale per participationem est in irascibili et concupiscibili.
<lb/>Ergo etc.
<lb/>Praeterea, Philosophus assignat differentiam inter continentem et temperatum;
<lb/>quia continens patitur et non deducitur; temperatus autem non patitur. Sed hoc
<lb/>non potest esse nisi in temperato sit aliquid in illa vi in qua sunt natae esse passiones.
<lb/>Cum ergo passiones in irascibili et concupiscibili sint, videtur quod in
<lb/>irascibili et concupiscibili sit aliqua virtus.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod iustitia sit etiam in irascibili et concupiscibili. Quia
<lb/>iustitia est moralis virtus, cuius subiectum est rationale per participationem,
<lb/>quod est irascibilis et concupiscibilis. Ergo iustitia est in irascibili et
<lb/>concupiscibili.
<lb/>2. Praeterea, tres sunt vires motivae: rationalis, irascibilis, et concupiscibilis.
<lb/>Sed iustitia non est in rationali, quia non est virtus cognitiva. Ergo est in irascibili
<lb/>vel concupiscibili.
<lb/>3. Praeterea, voluntas se habet aequaliter ad omnia opera virtutum: quia
<lb/>omnes virtutes sunt habitus voluntarii. Ergo eadem ratione vel omnes virtutes
<lb/>sunt in voluntate, vel nulla. Non autem omnes virtutes sunt in voluntate: quia
<lb/>fortitudo est in irascibili, temperantia in concupiscibili. Ergo iustitia non est in
<lb/>voluntate nec in ratione, ut dictum est; ergo est in irascibili vel concupiscibili.
<lb/>4. Praeterea, in illa vi est virtus aliqua sicut in subiecto ad quam pertinet materia
<lb/>virtutis. Sed materia iustitiae pertinet ad irascibilem et concupiscibilem:
<lb/>quia quantum ad materiam exteriorem circuit actus aliarum virtutum, ut dictum
<lb/>est. Ergo est in irascibili et concupiscibili.
<lb/>SED CONTRA, Anselmus dicit, quod iustitia est rectitudo voluntatis
<lb/>propter se servata. Sed rectitudo voluntatis est in voluntate sicut in subiecto.
<lb/>Ergo iustitia est in voluntate, et non in irascibili et concupiscibili.
<lb/>Praeterea, iustitia consistit in ordine ad alium. Sed ordinare non est nisi rationis.
<lb/>Ergo iustitia non est in irascibili et concupiscibili, sed in ratione.
<lb/><hi rend="bold">Quaestiuncula IV</hi>
<lb/>1. Ulterius. VIDETUR quod prudentia non sit in ratione. Quia, sicut dicit
<lb/>Philosophus, in 6 Ethic., prudentia praeceptiva est. Sed praecipere pertinet
<lb/>ad voluntatem, quae est motor omnium virium, ut dicit Anselmus. Ergo prudentia
<lb/>est in voluntate sicut in subiecto.
<lb/>2. Praeterea, eligere videtur esse actus prudentiae. Sed electio non est actus
<lb/>rationis, sed liberi arbitrii, quod est idem quod voluntas. Ergo prudentia non
<lb/>est in ratione sicut in subiecto, sed in voluntate.
<pb n="vol. 6, p. 642"/>
<lb/>3. Praeterea, habitui qui est in ratione sicut in subiecto, magis opponitur error
<lb/>involuntarius quam error voluntarius, sicut magis est vituperabilis grammaticus
<lb/>si involuntarius soloecizet quam si voluntarius. Sed magis opponitur prudentiae
<lb/>peccatum quod quis voluntarie committit, quam illud quod quis involuntarius
<lb/>facit. Ergo prudentia non est in ratione sicut in subiecto, sed magis in
<lb/>voluntate.
<lb/>SED CONTRA est quod Philosophus dicit in 6 Ethic., quod prudentia
<lb/>est recta ratio operabilium.
<lb/>Praeterea, partes prudentiae, secundum Tullium, assignantur
<lb/>memoria, intelligentia, providentia. Sed haec non pertinent ad voluntatem,
<lb/>sed ad rationem. Ergo prudentia non est in voluntate, sed in ratione.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod substantia, quae est subiectum
<lb/>omnium, recipit quaedam accidentia mediantibus aliis; et quaedam causantur
<lb/>ex principiis substantiae, mediantibus aliis accidentibus; sicut colorem recipit
<lb/>mediante superficie, et ex principiis corporis mixti causatur sapor mediante
<lb/>calido et frigido. Unde subiectum alicuius accidentis potest dupliciter assignari.
<lb/>Uno modo substantia, quae est primum fundamentum accidentium; et sic habitus
<lb/>virtutum non sunt in potentiis sicut in subiecto, sed magis in ipsa anima, vel
<lb/>etiam coniuncto. Alio modo dicitur accidens quo mediante inest alterum accidens
<lb/>substantiae, esse subiectum illius, sicut superficies coloris: et hoc modo
<lb/>habitus virtutum dicuntur esse in potentiis sicut in subiecto: quia habitus ordinantur
<lb/>ad actus; actus autem egrediuntur ab essentia animae mediante potentia.
<lb/>AD OBIECTA
<lb/>Ad primum ergo dicendum, quod forma quae neque habet materiam ex qua
<lb/>neque in qua, nullo modo potest esse subiectum; forma autem quae habet materiam
<lb/>in qua, quamvis non habeat materiam ex qua, potest esse subiectum non
<lb/>sicut primum sustinens accidens, sed sicut id quo mediante accidens substantiae
<lb/>inest.
<lb/>Ad secundum dicendum, quod quamvis operatio non sit potentiae sicut operantis,
<lb/>est tamen potentiae sicut principii operationis, quo quis operatur.
<lb/>Ad tertium dicendum, quod vivere uno modo dicitur esse viventis; et hoc modo
<lb/>vivere non est per potentias, sed per essentiam animae. Alio modo dicitur vivere
<lb/>operatio viventis; et sic vivere est per potentias, quae sunt operationum vitae
<lb/>principia.
<pb n="vol. 6, p. 644"/>
<lb/><hi rend="bold">Solutio II</hi>
<lb/>Ad secundam quaestionem dicendum, quod virtutes humanae sunt quibus opus
<lb/>hominis bonum redditur; unde in omni potentia quae est principium humani
<lb/>operis, oportet esse habitum virtutis, quo opus eius bonum redditur: alias non
<lb/>esset sufficienter homo per virtutem perfectus. Principium autem humani operis
<lb/>est omnis potentia in qua aliquid rationis invenitur, a qua homo habet quod
<lb/>homo sit. Unde cum in irascibili et concupiscibili, quae sunt partes sensibilis
<lb/>appetitus, sit aliquid rationis participative, inquantum rationi obedire possunt,
<lb/>quod non est de potentiis nutritivae partis; oportet quod in irascibili et concupiscibili
<lb/>sint aliquae virtutes sicut in subiecto, quibus efficitur ut facile rationi
<lb/>obediant illae potentiae in quibus sunt; quod quidem contingit inquantum passiones
<lb/>reprimuntur, ut non rationem perturbent.
<lb/>Unde in illo qui passiones vehementiores patitur, sed non deducitur, est quidem
<lb/>habitus in ratione, qui tenet eam ne deducatur, non autem in viribus illis in quibus
<lb/>sunt passiones; sicut patet in continente; et ideo continens, seu abstinens,
<lb/>non est perfecte virtuosus, sed temperatus vel mitis, in quo non solum superior
<lb/>pars est perfecta ut deduci non possit, sed etiam inferior moderata ut passiones
<lb/>vehementes non insurgant; et ideo in quacumque potentia est passio circa quam
<lb/>est virtus aliqua, illa potentia est subiectum illius virtutis; sicut concupiscibilis,
<lb/>temperantiae; fortitudinis autem et mansuetudinis, irascibilis.
<lb/>AD OBIECTA
<lb/>Ad primum igitur dicendum, quod electio, secundum Philosophum in 6 Ethic.,
<lb/>est appetitus, et intellectus sive rationis: completur enim in appetitu praecedente
<lb/>inquisitione rationis. Unde omnis appetitus ad quem potest pervenire rationis
<lb/>imperium, particeps electionis esse potest, inquantum huiusmodi: et praecipue
<lb/>illius electionis quae est de fine; quamvis non sit electio de qua loquitur
<lb/>Philosophus.
<lb/>Ad secundum dicendum, quod sensibilis appetitus, secundum quod in natura
<lb/>sua consideratur, dicitur sensualitas, et sic est perpetuae corruptionis; et
<lb/>secundum ipsum non differt homo a brutis, nec potest esse subiectum virtutis,
<lb/>non autem secundum quod est participans aliqualiter ratione; et ideo nihil
<lb/>prohibet sic in eo esse virtutem sicut in proximo subiecto.
<lb/>Ad tertium dicendum, quod virtutes quaedam sunt acquisitae, et quaedam gratuitae.
<lb/>Virtutibus autem acquisitis nobilior est naturalis ordinatio in ratione et
<lb/>voluntate ad bonum. Unde non est inconveniens, si a naturali potentia earum
<lb/>actus imperentur, cum ex hoc sint virtutes in inferioribus partibus quod superioribus
<lb/>in eo quod naturale est eis, obediunt. Sed virtutes infusae sunt nobiliores
<lb/>potentiis naturalibus; eis tamen omnibus nobilior est caritas, quae est in voluntate,
<lb/>qua mediante ratio inferioribus viribus praecipit; et ideo non est inconveniens
<lb/>quod a caritate motus aliarum virtutum etiam imperentur.
<pb n="vol. 6, p. 646"/>
<lb/>Ad quartum dicendum, quod homo distinguitur a brutis non solum in eo quod est
<lb/>rationale essentialiter, sed etiam in eo quod est rationale per participationem.
<lb/>Ad quintum dicendum, quod non dicitur peccatum mortale semper esse in ratione
<lb/>quasi omnis actus peccati mortalis sit actus rationis elicitive, cum etiam in
<lb/>actibus exteriorum membrorum possit esse mortale peccatum; sed quia nullus
<lb/>actus peccati mortalis rationem accipit, nisi consensus adveniat; et similiter
<lb/>nullus actus potest esse virtutis, nisi a ratione ordinetur; et hoc est esse virtutem
<lb/>in inferioribus potentiis, inquantum participant ratione.
<lb/>Ad sextum dicendum, quod apprehensivae sensitivae aliter serviunt intellectui
<lb/>quam appetitivae sensitivae rationi et voluntati. Apprehensiva enim sensitiva
<lb/>servit intellectui ministrando ei suum obiectum; et ideo magis intellectus participat
<lb/>aliquid a sensu quam e converso; sed appetitiva sensibilis servit voluntati
<lb/>et rationi quasi moventi, et sic participat aliquid ab ea: et ideo est aliqualiter
<lb/>rationalis, scilicet participative, non autem vis apprehensiva sensibilis; et propter
<lb/>hoc apprehensiva sensibilis non potest esse subiectum virtutis, sicut appetitiva
<lb/>sensibilis.
<lb/><hi rend="bold">Solutio III</hi>
<lb/>Ad tertiam quaestionem dicendum, quod iustitia non potest esse in irascibili et
<lb/>concupiscibili sicut in subiecto, cum non sit circa passiones: ad ipsam enim
<lb/>non pertinet moderari passiones, sed exteriores actiones quae sunt ad alterum.
<lb/>Unde oportet quod sit in illa potentia sicut in subiecto ad quam pertinet usus
<lb/>rerum exteriorum in ordine ad alterum. Uti autem actus voluntatis est secundum
<lb/>Augustinum; sed non absolute secundum quod voluntas est finis, sed
<lb/>secundum quod praesupponit collationem rationis ordinantis ad alterum; et
<lb/>ideo in voluntate hoc modo accepta, est iustitia sicut in subiecto. In voluntate
<lb/>enim, secundum quod est finis, non potest esse aliqua virtus moralis, quia ad
<lb/>bonum civile et naturale hominis, voluntas naturalem inclinationem habet sicut
<lb/>in proprium subiectum; sed secundum quod voluntas est eorum quae sunt ordinata
<lb/>ad finem, sic in voluntate potest esse moralis virtus, scilicet iustitia, sicut
<lb/>et prudentia in ratione cognitiva.
<lb/>Hoc autem quod dictum est de subiecto iustitiae, consonat omnibus quae dicuntur
<lb/>ab aliis de subiecto iustitiae. Quidam enim dicunt eam esse in ratione: quod
<lb/>non potest esse secundum quod ratio est cognitiva potentia, sed secundum quod
<lb/>ratio comprehendit et cognitionem et affectionem: secundum quod dicitur quod
<lb/>voluntas in ratione est. Alii vero dicunt quod est in tota anima: quod quidem
<lb/>verificatur inquantum voluntas est universalis motor omnium virium animae;
<lb/>unde etiam Commentator in 5 Ethic. dicit quod est in rationali et concupiscibili. Et
<lb/>similis ratio est de omnibus virtutibus quae non sunt circa passiones, sed circa
<lb/>operationes, sicut liberalitas, magnificentia, et huiusmodi.
<pb n="vol. 6, p. 648"/>
<lb/>AD OBIECTA
<lb/>Ad primum igitur dicendum, quod rationale per participationem non solum
<lb/>dicitur irascibilis et concupiscibilis, sed universaliter appetitus, ut ibidem dicit;
<lb/>et ideo voluntas quamvis per essentiam sit in parte intellectiva, tamen quantum
<lb/>ad actum aliqualiter ratione participat, et praecipue secundum quod est eorum
<lb/>quae sunt ad finem, in quae intendit secundum quod a ratione praeordinata
<lb/>sunt; et ideo potest esse subiectum virtutis moralis.
<lb/>Ad secundum dicendum, quod rationale comprehendit non solum rationem
<lb/>cognitivam, sed etiam voluntatem; et sic iustitia est in rationali sicut in subiecto.
<lb/>Ad tertium dicendum, quod quamvis voluntas aequaliter habeat imperium super
<lb/>omnes materias et actus virtutum; tamen materiae quarumdam virtutum, sicut passiones,
<lb/>pertinent etiam ad alias potentias immediatius; et ideo virtutes quae sunt
<lb/>principaliter circa passiones, sunt in illis potentiis sicut in subiecto. Sed materiae
<lb/>quarumdam virtutum non pertinent ad aliam potentiam nisi ad voluntatem; et ideo
<lb/>virtutes quae sunt circa illas materias, sunt in voluntate sicut in subiecto.
<lb/>Ad quartum dicendum, quod materiae aliarum virtutum possunt esse materia
<lb/>iustitiae non secundum quod passionem inferunt, sed secundum quod veniunt in
<lb/>usum operationis ad alterum.
<lb/><hi rend="bold">Solutio IV</hi>
<lb/>Ad quartam quaestionem dicendum, quod prudentia est in ratione cognitiva practica
<lb/>sicut in subiecto. Sed sciendum, quod sicut in voluntate non potest esse virtus
<lb/>moralis ex parte illa qua est finis, propter naturalem inclinationem, ita etiam nec
<lb/>in ratione ex parte illa qua est de fine, quia finis est principium in operativis. Unde
<lb/>sicut in ratione speculativa sunt innata principia demonstrationum, ita in ratione
<lb/>practica sunt innati fines connaturales homini; unde circa illa non est habitus
<lb/>acquisitus aut infusus, sed naturalis, sicut synderesis, loco cuius Philosophus in
<lb/>6 Ethic. ponit intellectum in operativis. Relinquitur igitur quod prudentia sit in
<lb/>ratione practica secundum quod negotiatur de illis quae sunt ad finem.
<lb/>Sed quia naturalis inclinatio ad finem aliquem est ex praestituente naturam, qui
<lb/>talem ordinem naturae tribuit; ideo naturalis inclinatio voluntatis ad finem non
<lb/>est ex ratione, nisi forte secundum naturalem communicantiam, qua fit ut appetitus
<lb/>rationi coniunctus naturaliter tendat ad conformandum se rationi sicut
<lb/>regulae; et ex hoc est quod voluntas est naturaliter inclinata ad finem, qui naturaliter
<lb/>rationi est inditus. Unde cum negotiatio de his quae sunt ad finem, praesupponat
<lb/>naturalem cognitionem finis, quae sequitur naturalem inclinationem
<lb/>voluntatis in finem; oportet quod habitus perficiens rationem negotiantem de
<lb/>his quae sunt ad finem, praesupponat inclinationem appetitus ad finem: quae
<lb/>quidem inclinatio in appetitu superiori, scilicet voluntate, est naturalis; in
<lb/>appetitu autem inferiori est ex assuetudine, vel ex Dei dono, quantum ad sui
<lb/>complementum; sed aliqua eius inchoatio etiam est a natura, inquantum est
<lb/>naturaliter obaudibilis rationi.
<pb n="vol. 6, p. 650"/>
<lb/>In hoc igitur differt prudens a continente; quia continens habet perfectam rationem
<lb/>de his quae sunt ad finem, praesupposita tamen naturali inclinatione
<lb/>voluntatis ad finem; prudens autem praesupposita inclinatione quae est ex virtute
<lb/>acquisita vel infusa in potentiis inferioribus; et ideo prudentia, ut dicit
<lb/>Philosophus, habet sua principia in aliis virtutibus moralibus.
<lb/>AD OBIECTA
<lb/>Ad primum igitur dicendum, quod ratio etiam praecipit mediante voluntate,
<lb/>inquantum sententiat aliquid esse faciendum.
<lb/>Ad secundum dicendum, quod eligere est actus prudentiae quantum ad id quod
<lb/>est de cognitione in electione.
<lb/>Ad tertium dicendum, quod hoc convenit prudentiae, inquantum praesupponit
<lb/>inclinationem voluntatis et inferiorum virium.
<lb/>ARTICULUS 5
<lb/><hi rend="bold">Utrum aliae virtutes cardinales reducantur ad prudentiam</hi>
<lb/><hi rend="bold">sicut ad principaliorem, vel causam</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod aliae virtutes cardinales non reducantur ad prudentiam sicut
<lb/>ad principaliorem et causam. Scire enim, ut dicit Philosophus in 2 Ethic.,
<lb/>parum aut nihil facit ad virtutem. Sed prudentia quaedam scientia est, ut in
<lb/>4 Topic. dicitur. Ergo ipsa minimum habet de ratione virtutis.
<lb/>2. Praeterea, per virtutes morales sanantur animae passiones. Sed ad hoc quod
<lb/>aliquis corporaliter sanetur, non est necesse quod ipse scientiam medicinae
<lb/>habeat, sed sufficit quod aliquis alius habeat; et ipsa sanatio melius valet quam
<lb/>scientia medicinae, quia finis eius est. Ergo non est necessarium ad virtutem quod
<lb/>aliquis prudentiam habeat; et etiam ipsa est minus principalis inter alias virtutes.
<lb/>3. Praeterea, secundum Philosophum in 2 Metaph., eorum quae communicant
<lb/>in nomine et definitione, illud cui per prius convenit nomen, est maximum
<lb/>in illo genere, et causa aliorum. Sed nomen virtutis secundum Boetium ad alias
<lb/>virtutes a fortitudine derivatur; unde et Sap. 8, per virtutem fortitudo intelligitur.
<lb/>Ergo fortitudo est principalior inter omnes alias virtutes, et non prudentia.
<lb/>4. Praeterea, illud propter quod intermittitur aliud, est principalius eo. Sed
<lb/>propter iustitiam intermittuntur omnes aliae virtutes, ut probat Tullius in 1 de
<lb/>Officiis. Ergo ipsa est principalior, et non prudentia.
<lb/>5. Praeterea, sicut oppositum in opposito, et propositum in proposito, ut docet
<lb/>Philosophus in 2 Topic. Sed oppositum temperantiae est maxime vituperabile
<lb/>et turpe, ut dicit Philosophus in 3 Ethic. Ergo temperantia est maxime
<lb/>laudabilis, et non prudentia.
<pb n="vol. 6, p. 652"/>
<lb/>6. Praeterea, Philosophus dicit in 6 Ethic., quod principia prudentiae sunt
<lb/>in virtutibus moralibus. Sed principia sunt potiora his quae sunt ex principiis.
<lb/>Ergo aliae virtutes morales sunt prudentia digniores.
<lb/>SED CONTRA, in quolibet genere illud quod dirigit, nobilius est. Sed ad prudentiam
<lb/>pertinet dirigere in omnibus virtutibus moralibus, ut patet per definitionem
<lb/>virtutis in 2 Ethic. positam. Ergo ipsa est nobilior aliis virtutibus.
<lb/>Praeterea, habitus proportionantur potentiis in quibus sunt. Sed ratio, in qua
<lb/>est prudentia, est superior aliis viribus, in quibus sunt aliae virtutes. Ergo prudentia
<lb/>est nobilior aliis virtutibus.
<lb/>Praeterea, Gregorius dicit: «Virtus quo plus se posse conspicit,
<lb/>eo sine moderamine rationis deterius in praeceps ruit». Sed moderatio rationis
<lb/>ad prudentiam pertinet. Ergo sine prudentia aliae virtutes quanto maiores sunt,
<lb/>tanto magis nocent; et ita videtur quod prudentia sit potissima inter alias
<lb/>virtutes.
<lb/><hi rend="bold">Solutio</hi>
<lb/>Respondeo dicendum, quod prudentia inter alias virtutes cardinales principalior
<lb/>est, et ad ipsam reducuntur omnes aliae quasi ad causam. Unde Antonius
<lb/>dicit, quod discretio quae ad prudentiam pertinet, est
<lb/>genitrix et custos et moderatrix virtutum. Et hoc sic patet. Virtus enim, ut dicit
<lb/>Tullius, movet in modum naturae, scilicet per quamdam inclinationem
<lb/>affectus. Omnis autem naturae inclinatio praeexigit aliquam cognitionem quae
<lb/>et finem praestituat, et in finem inclinet, et ea quibus ad finem pervenitur provideat:
<lb/>haec enim sine cognitione fieri non possunt. Propter quod etiam a philosophis
<lb/>dicitur, opus naturae esse opus intelligentiae: alias ea quae natura fiunt,
<lb/>a casu acciderent.
<lb/>Et per hunc modum oportet quod per rationem, quam perficit prudentia, et rectam
<lb/>facit, praestituatur finis aliis virtutibus, non solum communis, sed etiam
<lb/>proximus, qui est attingere medium in propria natura. Medium autem secundum
<lb/>rationem rectam determinatur, ut in 2 Ethic. dicitur. Secundo per rationem
<lb/>rectam est inclinatio earum in finem proprium, quae est intentio finis in
<lb/>virtutibus acquisitis, inquantum ex operibus ratione regulatis habitus virtutis
<lb/>praedictam inclinationem causans inducitur; et quantum ad hoc dicitur genitrix
<lb/>virtutum. Tertio per prudentiam rectificatur via unicuique virtuti, quae tendit in
<lb/>finem, inquantum per consilium et electionem segregantur utilia a nocivis
<lb/>respectu finis virtutis; et quantum ad hoc moderatrix et custos dicitur virtutum.
<lb/>Unde Gregorius, 2 Moralium, dicit: «Nisi virtutes reliquae ea quae
<lb/>appetunt, prudenter agant, virtutes esse nequaquam possunt».
<pb n="vol. 6, p. 654"/>
<lb/>AD OBIECTA
<lb/>Ad primum igitur dicendum, quod est duplex scientia. Una in universali: et
<lb/>haec quidem facit ad virtutem vel parum, si sit de operibus virtutis; vel nihil, si
<lb/>sit de aliis quae ad virtutem non pertinent. Alia scientia est directiva in particulari
<lb/>operatione, quam corrumpit delectatio faciens ignorantiam electionis; et
<lb/>haec scientia multum facit ad virtutem; immo sine hac non est virtus, nec haec
<lb/>sine virtute; et haec pertinet ad prudentiam: quia, ut Philosophus dicit in
<lb/>5 Ethic., existimationem prudentiae corrumpit delectatio.
<lb/>Ad secundum dicendum, quod sanitas corporalis non indiget arte medicinae ad
<lb/>perficiendum opera sani hominis; et ideo sic ad sanitatem habendam non indiget
<lb/>homo ut ipse medicinam habeat. Sed actum virtuosi non potest homo facere
<lb/>nisi per prudentiam: quia quanto virtus est intensior, tanto est magis nociva,
<lb/>nisi adsit discretio prudentiae, ut dicit Philosophus, et patet ex
<lb/>auctoritate Gregorii inducta.
<lb/>Ad tertium dicendum, quod virtus est nomen generis; sed virtus humana vel virtus
<lb/>moralis, est nomen speciei. Quamvis ergo illud quod est virtus, inquantum
<lb/>est virtus, sit principalius in fortitudine propter difficultatem, tamen quod sit
<lb/>virtus moralis vel humana, hoc habet a ratione, per quam homo est homo, et
<lb/>electionem habens suorum operum, ut dicitur in 6 Ethic.
<lb/>Ad quartum dicendum, quod hoc quod dicit Tullius, intelligendum est de iustitia
<lb/>legali, quae attendit bonum commune: de qua etiam dicit Philosophus, in
<lb/>5 Ethic., quod est lucidior aliis virtutibus, sicut lucifer aliis stellis. Hoc autem
<lb/>non dicitur per comparationem virtutis ad virtutem, sed per comparationem
<lb/>privati boni, quod attendit virtus simpliciter, ad commune bonum.
<lb/>Ad quintum dicendum, quod in contrariis non semper est consequentia in ipso,
<lb/>sed quandoque consequentia e contrario: quod contingit praecipue in illis quae
<lb/>sunt ordinata ad invicem secundum perfectum et magis perfectum; et ideo illud
<lb/>quod de perfectione maioris boni diminuit, est minus malum quam hoc quod
<lb/>etiam ipsum parvum bonum quod restat, tollit.
<lb/>Ad sextum dicendum, quod sicut ratio speculativa procedit ad conclusionem ex
<lb/>principiis per se notis, ita ratio prudentiae procedit ad electionem et consilium
<lb/>de his quae sunt ad finem, ex fine; et ideo dicuntur fines aliarum virtutum esse
<lb/>principia prudentiae. Hi tamen fines praeexistunt in ratione essentialiter: quia
<lb/>ad hoc tendit virtus moralis ut appetitus rationi concordet; unde his finibus
<lb/>maxime prudentia quae rationem perficit, est affinis.
<pb n="vol. 6, p. 656"/>
<lb/><hi rend="bold">QUAESTIO 3</hi>
<lb/>Deinde quaeritur de partibus virtutum cardinalium; et circa hoc quaeruntur
<lb/>quatuor: 1. De partibus prudentiae; 2. De partibus temperantiae; 3. De partibus
<lb/>fortitudinis; 4. De partibus iustitiae.
<lb/>ARTICULUS 1
<lb/><hi rend="bold">An memoria praeteritorum, intelligentia praesentium,</hi>
<lb/><hi rend="bold">et providentia futurorum sint partes prudentiae, sicut dicit Tullius</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod partes prudentiae a Tullio male assignentur. Dividit enim
<lb/>prudentiam in memoriam praeteritorum, et intelligentiam
<lb/>praesentium et providentiam futurorum. Providentia enim, secundum
<lb/>Philosophum in 6 Ethic., non se extendit ultra humana bona. Sed intelligentia
<lb/>est etiam divinorum. Ergo non potest esse pars prudentiae.
<lb/>2. Praeterea, ad prudentem, ut dicitur in 6 Ethic., praecipue pertinet
<lb/>bene consiliari. Sed consilium non est de praeteritis. Cum igitur memoria
<lb/>sit praeteritorum, videtur quod memoria non sit pars prudentiae.
<lb/>3. Praeterea, providentia idem videtur quod prudentia. Ergo non debet ei assignari
<lb/>ut pars.
<lb/><hi rend="bold">Quaestiuncula II</hi>
<lb/>1. Ulterius. A quibusdam assignantur partes prudentiae «providentia, cautio,
<lb/>circumspectio, docilitas»; et videtur quod male. Quia ad quemlibet actum prudentiae
<lb/>omnia oportet praedicta concurrere. Sed habitus distinguuntur per
<lb/>actus. Ergo non sunt virtutes distinctae ab invicem.
<lb/>2. Praeterea, «docilitas» est ex natura. Sed prudentia est virtus acquisita, vel
<lb/>infusa. Ergo non debet poni pars eius.
<lb/>3. Praeterea, cavere oppositum pertinet ad quamlibet virtutem. Ergo «cautio»
<lb/>non debet poni magis pars prudentiae quam aliarum virtutum.
<lb/><hi rend="bold">Quaestiuncula III</hi>
<lb/>1. Ulterius. Philosophus, in 6 Ethic., adiungit prudentiae tres, scilicet
<lb/>«eubuliam, synesim, et gnomen»; et videtur quod male. Quia ipse dicit in
<lb/>eodem lib. quod prudens est totaliter consiliativus. Sed eubulia, ut ipse dicit, est
<lb/>bona consiliatio. Ergo «eubulia» idem est quod prudentia, et non pars eius.
<pb n="vol. 6, p. 658"/>
<lb/>2. Praeterea, «synesis» est bona diiudicatio. Sed iudicium in operabilibus est
<lb/>ipsa electio. Cum igitur eligere recte sit prudentiae proprium, videtur quod
<lb/>synesis sit idem quod prudentia.
<lb/>3. Praeterea, Damascenus, in 3 lib. De fide, dicit, quod «gnome» idem est
<lb/>quod sententia. Sed sententia ad iudicium pertinet. Ergo videtur quod «synesis»
<lb/>et «gnome» non differant.
<lb/><hi rend="bold">Quaestiuncula IV</hi>
<lb/>1. Ulterius. A quodam philosopho graeco attribuuntur prudentiae partes
<lb/>decem, scilicet «eubulia, solertia, providentia, regnativa, militaris, politica,
<lb/>oeconomica, dialectica, rhetorica, physica»; et videtur quod male. Quia «physica»
<lb/>scientia quaedam est de necessariis, et de his non est prudentia, ut dicit
<lb/>Philosophus in 6 Ethic. Ergo «physica» non est pars prudentiae.
<lb/>2. Praeterea, «dialectica» et «rhetorica» artes quaedam sunt et scientiae. Sed
<lb/>prudentia dividitur contra scientiam et artem in 6 Ethic. Ergo non
<lb/>sunt partes eius.
<lb/>3. Praeterea, Philosophus dicit in 6 Ethic., quod «politica» est idem
<lb/>quod prudentia. Ergo non debet poni pars eius.
<lb/>4. Praeterea, multa alia exercitia sunt in civitatibus quam «militaris». Ergo non
<lb/>debet magis ipsa poni pars prudentiae quam alia civitatis officia, sicut est
<lb/>gubernatoria, negotiativa, et huiusmodi.
<lb/>5. Praeterea, urbanitates, ut dicit Philosophus in 8 Ethic., sunt tres, scilicet
<lb/>«regnum» quando unus praesidet ad utilitatem populi, leges condens; «aristocratia»,
<lb/>quando plures principantur in diversis officiis propter virtutem;
<lb/>«timocratia» quando divites aequaliter praesunt. In omnibus autem istis est aliquid
<lb/>prudentiae. Ergo non magis debuit ponere «regnativam» quam alias duas.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod omne totum ad tria genera
<lb/>reducitur, scilicet universale, integrale et potentiale; et similiter pars triplex
<lb/>invenitur dictis tribus respondens. Integralis enim pars intrat in constitutionem
<lb/>totius, sicut paries domus; universalis vero totius pars suscipit totius praedicationem,
<lb/>sicut homo animalis; potentialis vero pars neque praedicationem totius
<lb/>recipit, neque in constitutionem ipsius oportet quod veniat, sed aliquid de
<lb/>potentia totius participat, sicut patet in anima. Rationalis enim anima tota
<lb/>anima dicitur, eo quod in ipsa omnes animae potentiae congregantur. Sensibilis
<lb/>vero in brutis, et in plantis vegetabilis, dicuntur partes animae, quia aliquid de
<lb/>potentia animae habent, sed non totum. Unde dicitur in lib. De plantis,
<lb/>quod non habent animam, sed partes animae.
<pb n="vol. 6, p. 660"/>
<lb/>Et secundum hunc modum tripliciter assignantur partes prudentiae et aliis virtutibus.
<lb/>Uno enim modo assignantur ei partes quasi integrales, cum scilicet
<lb/>partes virtutis alicuius ponuntur aliqua quae exiguntur ad virtutem, in quibus
<lb/>perfectio virtutis consistit; et hae partes, proprie loquendo, non nominant per
<lb/>se virtutes, sed conditiones unius virtutis integrantes ipsam. Alio modo per
<lb/>modum partium subiectivarum; et sic partes illae nominant quidem virtutes, et
<lb/>ad invicem distinctas, sed non quidem a toto, cuius partes assignantur, quia
<lb/>illud de eis praedicatur. Tertio modo per modum totius potentialis, inquantum
<lb/>scilicet aliquae virtutes participant aliquid de modo qui principaliter et perfecte
<lb/>invenitur in aliqua virtute; et hoc patebit per singula.
<lb/>Sic igitur dico, quod partes quas assignat Tullius prudentiae, sunt partes integrales.
<lb/>Quia enim prudentia circa particularia operabilia est, in quibus universalia
<lb/>principia dirigunt propter eorum contingentiam et varietatem; oportet,
<lb/>sicut dicitur de scientiis in libro Posteriorum, ex eodem genere principia accipere,
<lb/>ut ex similitudine aliorum factorum de his quae facere oportet, recte
<lb/>ratiocinetur prudens; et ideo indiget experientia et tempore, ut ex his quae fuerunt,
<lb/>quae memoria tenet, et ex his quae intelligentia respicit, de futuris provideat.
<lb/>Memoria enim est, secundum ipsum, per quam animus repetit illa quae
<lb/>fuerunt; intelligentia per quam prospicit ea quae sunt; providentia per quam
<lb/>aliquid futurum videtur antequam factum sit. Unde providentia est completiva
<lb/>et formalis pars prudentiae; aliae vero quasi materiales ad ipsam reducuntur.
<lb/>AD OBIECTA
<lb/>Ad primum ergo dicendum, quod intelligentia hic dicitur cognitio eorum quae
<lb/>ad opus eligibile accommodata sunt. Et quia intelligentia est proprie universalium,
<lb/>quae sub tempore non cadunt, et ita quodammodo praesentis formam retinent;
<lb/>ideo intelligentia dicitur praesentium non solum universalium, quibus
<lb/>indiget prudens ad recte ratiocinandum de agendis, sed etiam singularium quae
<lb/>nunc sunt.
<lb/>Ad secundum dicendum, quod memoria praeteritorum indiget prudens non
<lb/>propter se, sed in ordine ad praesentia eligibilia, ut dictum est.
<lb/>Ad tertium dicendum, quod prudentia est formalis pars et completiva providentiae;
<lb/>et ideo etiam quodammodo prudentia illa complectitur ex quibus ratio
<lb/>procedit in provisionem futurorum.
<lb/><hi rend="bold">Solutio II</hi>
<lb/>Ad secundam quaestionem de partibus aliis assignatis a quibusdam, dicendum,
<lb/>quod etiam illae sunt sicut partes integrales: requiruntur enim ad prudentiam,
<lb/>secundum quod de futuris coniectat ex parte praeteritorum et praesentium, ex
<lb/>quibus procedit. Oportet enim prudentem viam accommodam ad finem intentum
<lb/>invenire; quod per «providentiam» facit, quae est praesens notio futurum pertractans
<lb/>eventum; et iterum prohibentia removere. Contingit autem providentiam
<pb n="vol. 6, p. 662"/>
<lb/>tripliciter impediri. Uno modo ex parte ipsius viae inveniendae, quae
<lb/>quandoque videtur bona, et non est; et hoc impedimentum «cautio» aufert,
<lb/>cuius est ex virtutibus vitia virtutum speciem praeferentia discernere. Alio
<lb/>modo ex ordine ipsius in finem, ne scilicet via quae de se apta est ad finem, aliquo
<lb/>extrinseco impediatur ne in finem ducere possit; et hoc ad «circumspectionem»
<lb/>pertinet, quae est cautela vitiorum contrariorum, quibus praecipue prudentia
<lb/>impeditur. Tertio modo ex parte ipsius hominis tendentis in finem, qui
<lb/>vias accommodas ad finem intentum invenire non potest: unde oportet quod per
<lb/>doctrinam ab aliis accipiat. Quia oportet principia operabilia vel a se habere
<lb/>prudentem, vel ab alio faciliter accipere. Qui autem neutrum habet, hic inutilis
<lb/>est vir, ut dicitur in 1 Ethic. Et sic est «docilitas» passive dicta. Si
<lb/>autem «docilitas» accipiatur active, tunc pertinebit ad prudentiam secundum
<lb/>suum perfectissimum esse, prout scilicet non solum sibi, sed etiam aliis quae
<lb/>sunt utilia ad finem invenit; et sic dicitur prudentia erudiendi imperitos.
<lb/>AD OBIECTA
<lb/>Ad primum ergo dicendum, quod non est contra rationem partium quasi integralium
<lb/>virtutis quod omnes concurrant ad actum unum.
<lb/>Ad secundum dicendum, quod quamvis docilitas habeat principium in naturali
<lb/>dispositione, tamen complementum habet per gratiam, vel per consuetudinem,
<lb/>ut dicit Philosophus 1 Ethic., quod «oportet consuetudinibus duci de
<lb/>civilibus: quia talis principia operabilium habet, vel suscipere potest faciliter».
<lb/>Ad tertium dicendum, quod quia prudentia regulat omnes alias virtutes, ideo
<lb/>omnes participant aliquid prudentiae; sicut irascibilis et concupiscibilis participant
<lb/>aliqualiter rationem. Unde illud quod ad alias virtutes pertinet participative,
<lb/>cautio scilicet, ad prudentiam pertinet essentialiter.
<lb/><hi rend="bold">Solutio III</hi>
<lb/>Ad tertiam quaestionem de partibus quas ponit Philosophus
<lb/>sciendum est, quod sunt partes quasi potentiales, eo quod sunt virtutes et ab
<lb/>invicem et a prudentia distinctae, sicut ipse vult. Ad rationem enim pertinet
<lb/>praecipere quod faciendum est, quia aliae vires obediunt aliqualiter rationi.
<lb/>Ratio autem non praecipit nisi prius in se perfecta sit quantum ad id quod est
<lb/>sui ipsius, sicut nec aliqua res movet ante sui perfectionem. Perfectio autem
<lb/>rationis practicae, sicut et speculativae, consistit in duobus, scilicet in inveniendo
<lb/>et iudicando de inventis. Inventio autem in agendis consilium est; et
<lb/>ideo oportet haberi virtutem per quam ratio consilietur; et haec est «eubulia»,
<lb/>quae, secundum Philosophum, est rectitudo consilii, qua
<lb/>bonum inquiritur convenientibus mediis secundum debitum tempus, et alias circumstantias;
<lb/>et oportet haberi virtutem qua bene iudicet de consiliatis; et haec
<lb/>est «synesis», et «gnome», quae qualiter differant, dicetur; et oportet haberi
<lb/>virtutem quae bene praecipiat; et haec est «prudentia», quae, ut Philosophus
<pb n="vol. 6, p. 664"/>
<lb/>ibidem dicit, praeceptiva est. Sed quia in operabilibus cognitio ordinatur ad
<lb/>opus; ideo et consilium et iudicium de consiliatis ad praeceptum de opere reducitur
<lb/>sicut ad finem; et propter hoc prudentia est usualis et principalis respectu
<lb/>aliarum, et aliae participant modum ipsius, sicut supra dictum est.
<lb/>AD OBIECTA
<lb/>Ad primum igitur dicendum, quod et consilium et iudicium pertinent ad prudentem,
<lb/>non sicut principales actus eius, sed sicut ea quibus utitur ad suum actum.
<lb/>Ad secundum dicendum, quod iudicium consistit adhuc in cognitivis terminis; sed
<lb/>electio est applicatio cognitionis ad opus; unde iudicium praecedit electionem.
<lb/>Ad tertium dicendum, quod ad «synesim» pertinet recte iudicare in illis ad quae
<lb/>se extendunt legis praecepta communiter: unde «synesis» est habitus iudicativus
<lb/>agibilium; sed ad «gnomen» pertinet rectum iudicium de illis in quibus lex deficit
<lb/>quae specialem habent difficultatem, in quibus «epiceia» dirigit, ut dicitur
<lb/>6 Ethic.; unde «gnome» secundum Philosophum est rectum iudicium «epiceios».
<lb/><hi rend="bold">Solutio IV</hi>
<lb/>Ad quartam quaestionem de partibus decem quas assignat philosophus graecus,
<lb/>dicendum est, quod non sunt partes unius rationis; unde divisio est minus
<lb/>artificialis. Sciendum enim est, quod prudentia potest dupliciter considerari.
<lb/>Uno modo secundum esse absolutum; alio modo secundum perfectum esse
<lb/>ipsius. Salvatur autem ratio prudentiae in his quae ad ipsum prudentem pertinent,
<lb/>sed completum esse eius secundum quod etiam ad alios se extendit. Primo
<lb/>ergo modo considerando prudentiam, sic «providentia» est pars eius quasi integralis
<lb/>formalis, ut dictum est, quae secundum ipsum est «habitus» viam facere
<lb/>potens ad maius, idest melius, «ut fiat sicut oportet»; unde ipsa ponitur loco
<lb/>omnium aliarum partium eiusdem rationis. «Eubulia» autem est pars eius quasi
<lb/>potentialis; quae secundum ipsum est «scientia conferentium», idest utilium ad
<lb/>finem de quibus est consilium: et quia ipsa est prima, ideo ponitur loco aliarum
<lb/>quae consequuntur, et sunt unius rationis. «Solertia» autem eodem modo reducitur
<lb/>ad prudentiam, sicut «eubulia»: sed in hoc differunt, quia «eubulia» invenit
<lb/>medium conveniens ad opus ratiocinando et inquirendo, quia consilium
<lb/>quaestio est, ut dicitur in 3 Ethic.: sed «solertia» invenit quasi subito:
<lb/>est enim habitus ex repentino inveniens quod convenit, vel ut in 1 Posteriorum
<lb/>dicitur, «subtilitas quaedam in non prospecto tempore medii»; non
<lb/>tamen ponitur virtus, in 6 Ethic., sicut «eubulia»: tum quia «eubulia» se habet
<lb/>ad bonum tantum, «solertia» autem ad bonum et ad malum: tum quia «solertia»
<lb/>magis dependet ex naturali ingenio quam ex assuetudine. Sciendum etiam,
<lb/>quod «solertia» est inventio medii sine perspecto tempore tam in operativis
<lb/>quam in speculativis, tam in necessariis quam in contingentibus; sed «eustochia»
<lb/>est tantum in operativis, quae est bona coniectatio de contingentibus.
<pb n="vol. 6, p. 666"/>
<lb/>Si autem consideretur prudentia secundum quod ad alios se extendit, sic non
<lb/>assignantur ei integrales aliae quam etiam prudentiae absolute consideratae;
<lb/>subiectivae autem et potentiales aliae. Potest enim aliquis coordinari alii dupliciter.
<lb/>Uno modo ad aliquem actum specialem, sicut scholares in his quae ad
<lb/>studium spectant, milites in his quae ad pugnandum; unde talis adunatio non
<lb/>remanet sed quamdiu actus talis exercetur respectu talis coordinationis ad alterum;
<lb/>et sic ordinat «militaris», quae est habitus speculativus et practicus exercitui
<lb/>conferentium. Alio modo coordinatur aliquis alicui in vita simpliciter;
<lb/>unde talis coordinatio nata est semper manere, nisi per accidens dissolvatur.
<lb/>Haec autem vel est respectu eorum qui sunt in domo una; et sic est «oeconomica»,
<lb/>quae est habitus speculativus, idest considerativus, et practicus, idest activus,
<lb/>domui conferentium: vel est respectu eorum qui sunt in eadem civitate, et
<lb/>sic est «politica», quae est habitus et speculativus et practicus civitati conferentium.
<lb/>Unde hae sunt partes subiectivae prudentiae.
<lb/>Sed quia in qualibet multitudine est duplex ordo, ut in 12 Metaph.
<lb/>dicitur: unus quo ordinatur tota multitudo ad finem communem; alius quo singulariter
<lb/>partes multitudinis ordinantur ad invicem secundum fines proprios;
<lb/>ideo «politica» habet duas partes: unam quae regi civitatis competit, cuius est
<lb/>bonum commune totius multitudinis coniectare, et haec dicitur «regnativa»,
<lb/>quae est «experientia eius quod est gubernare multitudinem innocue», vel
<lb/>«legis positiva», ut in 6 Ethic. dicitur. Alia est quae competit cuilibet
<lb/>de civitate, secundum quod ad bonum commune ordinatur; et haec «politica»
<lb/>dicitur, nomen commune retinens. Et ideo dicit Philosophus, quod «legis positiva
<lb/>est architectonica», quia fines proximi ordinantur ad finem communem. Et
<lb/>similiter potest dividi «militaris» in «ductivam»; quae competit duci exercitus,
<lb/>et «militarem» simpliciter; et similiter «oeconomica» in paternam, quae competit
<lb/>patrifamilias; et «oeconomicam» simpliciter.
<lb/>Partes autem prudentiae sic acceptae potentiales, sunt omnes artes et disciplinae,
<lb/>quia politica de omnibus ordinat a quibus et quantum sunt addiscendae vel
<lb/>exercendae, ut dicitur in 1 Ethic. Et ideo «physica» quae est de operibus
<lb/>quae non sunt a nobis, quia est scientia eorum quae circa naturam sunt; et
<lb/>«dialectica», quae est ex operibus quae sunt a nobis ordinatis ad sciendum,
<lb/>cum sit scientia bene disputandi; et «rhetorica», quae est de his quae sunt a
<lb/>nobis ordinatis ad orandum, cum sit scientia bene dicendi ad persuadendum,
<lb/>dicuntur partes prudentiae, ut dictum est.
<lb/>AD OBIECTA
<lb/>Ad primum ergo dicendum, quod «physica» ponitur pars prudentiae, inquantum
<lb/>de ipsa ordinat et praecipit prudentia, ut dictum est, non autem ita quod sit
<lb/>pars eius subiectiva vel integralis.
<lb/>Similiter autem est dicendum ad secundum de «dialectica» et «rhetorica».
<pb n="vol. 6, p. 668"/>
<lb/>Ad tertium dicendum, quod «politica» est prudentia quaedam, qua homo dirigitur
<lb/>in his quae ad alium spectant; unde nominat prudentiam completam. Et
<lb/>quia non omnis prudentia habet istam completionem; ideo ponitur pars eius.
<lb/>Tamen in eo in quo completum habet esse, prudentia non differt secundum substantiam
<lb/>habitus «prudentiae» et «politicae», sed ratione tantum.
<lb/>Ad quartum dicendum, quod militare exercitium maxime pertinet ad conservationem
<lb/>communitatis; et ideo «militaris» potius ponitur quam aliae, ut negotialis
<lb/>et huiusmodi: per eam enim intelliguntur; sicut etiam per artes liberales
<lb/>quas tangit, dicuntur intelligi mechanicae, quae simili modo sunt partes
<lb/>prudentiae.
<lb/>Ad quintum dicendum, quod regnum inter alia regimina dignius est, ut
<lb/>Philosophus in 8 Ethic. dicit, et ideo potius regnum quam alia posuit.
<lb/>ARTICULUS 2
<lb/><hi rend="bold">Utrum continentia, clementia et modestia</hi>
<lb/><hi rend="bold">sint partes temperantiae, sicut dicit Tullius</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod partes temperantiae male assignentur a Tullio in prima
<lb/>Rhetorica. Dicit enim, quod partes temperantiae sunt «continentia»,
<lb/>clementia» et «modestia»; et videtur quod male. Quia continentia, ut
<lb/>dicit Philosophus in 7 Ethic., dividitur contra virtutem universalem. Ergo
<lb/>non debet poni pars alicuius virtutis.
<lb/>2. Praeterea, «clementia», ut dicit Tullius, est «virtus per quam animus
<lb/>concitatus in odium alicuius, benignitate retinetur». Hoc autem videtur ad
<lb/>mansuetudinem pertinere: mansuetudo autem non est pars temperantiae, cum
<lb/>sit in irascibili, temperantia autem in concupiscibili. Ergo videtur quod nec
<lb/>clementia debeat poni pars temperantiae.
<lb/>3. Praeterea, modestia a modo observando dicitur. Sed hoc est necessarium in
<lb/>qualibet virtute. Ergo modestia non est pars alicuius virtutis; sed consequitur
<lb/>omnem virtutem.
<lb/>4. Praeterea, Tullius dicit, quod modestia est pudor honestatis, puram
<lb/>et stabilem comparans auctoritatem. Pudor autem videtur esse idem quod verecundia.
<lb/>Cum ergo verecundia non sit virtus, sed passio, ut dicit Philosophus in
<lb/>4 Ethic., videtur quod modestia non debeat poni pars virtutis.
<pb n="vol. 6, p. 670"/>
<lb/><hi rend="bold">Quaestiuncula II</hi>
<lb/>1. Ulterius. A quibusdam ponuntur partes temperantiae «sobrietas» et «castitas»;
<lb/>et potest haberi ex 3 Ethic.; et videtur quod insufficienter. Quia
<lb/>sobrietas est circa delectationes gustus, castitas autem circa delectationes tactus.
<lb/>Cum igitur etiam alii sensus habeant suas delectationes, videtur etiam quod
<lb/>circa eas debeant assignari aliquae virtutes.
<lb/>2. Praeterea, contingit peccare non solum in delectationibus sensuum exteriorum,
<lb/>sed etiam in delectationibus sensuum interiorum, et etiam intellectus, sicut
<lb/>patet de curiositate. Similiter etiam in delectationibus et concupiscentia exteriorum
<lb/>rerum, ut honoris, pecuniae, et huiusmodi, quae secundum se videntur
<lb/>eligibilia, contingit esse peccatum per superabundantiam, ut dicitur in 7 Ethic.
<lb/>Sed virtus et vitium sunt circa idem. Ergo et circa illas delectationes
<lb/>debet aliqua virtus poni.
<lb/>3. Praeterea, virtus est circa difficile et bonum. Sed magis sunt difficilia ad
<lb/>quae non omnes tenentur, sicut virginitas, et abstinentia etiam ciborum necessariorum,
<lb/>quam sobrietas et castitas. Ergo magis debent poni partes virtutis.
<lb/><hi rend="bold">Quaestiuncula III</hi>
<lb/>1. Ulterius. Quidam philosophus graecus ponit septem partes
<lb/>temperantiae, scilicet «austeritatem, continentiam, humilitatem, simplicitatem,
<lb/>ornatum, bonam ordinationem, per se sufficientiam»; et videtur quod male.
<lb/>Austeritas enim, ut ipse dicit, est habitus secundum quem aliqui neque afferunt
<lb/>aliis delectationes collocutionum, neque ab aliis recipiunt. Hoc autem videtur
<lb/>esse vitiosum, et contrarium amicitiae, quae maxime collocutionibus amicorum
<lb/>gaudet. Ergo austeritas non debet poni pars virtutis.
<lb/>2. Praeterea, humilitas superbiae opponitur. Sed superbiam Philosophus ponit
<lb/>inter vitia quae opponuntur fortitudini, ut patet in 3 Ethic. Ergo
<lb/>humilitas non est adiuncta temperantiae, sed fortitudini.
<lb/>3. Praeterea, ipse dicit, quod humilitas est habitus non superabundans in sumptibus
<lb/>et praeparationibus. Sed quicumque non superabundat, est contentus illis
<lb/>quibus oportet. Ergo cum ipse dicat quod hoc pertinet ad per se sufficientiam,
<lb/>videtur quod idem sit humilitas quod per se sufficientia.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod illae partes quas Tullius
<lb/>ponit, partes potentiales sunt, inquantum participant modum temperantiae.
<lb/>Sicut enim in scientiis modum oportet secundum materiam inquirere, ut dicitur
<lb/>in 1 Ethic., ita et in virtutibus. Materia autem virtutum moralium actiones et
<pb n="vol. 6, p. 672"/>
<lb/>passiones humanae sunt. In passionibus autem quaedam sunt in quibus passionem
<lb/>inferens de sui ratione natum est in prosecutionem movere, sicut delectabile
<lb/>quod concupiscibili passiones infert; et in his difficile est retrahi a prosecutione,
<lb/>et facile est prosequi. Unde temperantia, quae circa principalia delectabilia est,
<lb/>modum habet in retrahendo; et propter hoc temperatus plus assimilatur insensibili,
<lb/>qui superabundat in fuga, quam intemperato qui superabundat in prosecutione
<lb/>talium delectabilium. In passionibus autem in quibus passionem inferentia
<lb/>nata sunt ad fugam movere, sicut sunt timores et audaciae, difficile est prosequi
<lb/>vel sustinere, facile autem fugere; unde modus fortitudinis, quae circa timores et
<lb/>audacias maximorum terribilium est, modus est in aggrediendo; et ideo fortis
<lb/>magis similatur audaci qui superabundat in aggrediendo, quam timido qui superabundat
<lb/>in fugiendo. In actionibus autem non consideratur inclinatio affectus
<lb/>magis ad unum quam ad aliud nisi per accidens, inquantum convincitur passionibus.
<lb/>Et ideo iustitiae, quae circa actiones est, modus est aequalitas, sicut fortitudinis
<lb/>superextensio, et temperantiae refrenatio et diminutio.
<lb/>Omnes igitur virtutes in quibus difficultas consistit in refrenando prosecutionem,
<lb/>conveniunt in modo cum temperantia: hoc autem contingit in omnibus in
<lb/>quibus est inclinatio ad prosequendum. Haec autem inclinatio duplex est. Una
<lb/>qua affectus inclinatur per passionem; alia qua ex passionibus ipsius est inclinatio
<lb/>ad exteriores gestus, quae sunt signa interioris passionis. Affectus autem
<lb/>inclinat ad prosequendum vel bonum proprium; et hanc inclinationem refrenat
<lb/>«continentia», quae, ut dicit Tullius est «per quam cupiditas consilii
<lb/>gubernatione regitur»; vel malum alienum, inquantum est contrarium bono
<lb/>proprio; et hanc inclinationem refrenat «clementia», quae, ut dicit Tullius ibid.
<lb/>est «virtus per quam animus in odium alicuius concitatus, benignitate retinetur».
<lb/>Inclinationem autem quae ad exteriores gestus est, quibus interior affectus
<lb/>ostenditur, refrenat «modestia», ut nihil in eis immoderatum sit; quae est virtus
<lb/>per quam pudor honestatis puram et stabilem comparat auctoritatem. Sed quia
<lb/>difficillimum est refrenare a delectationibus tactus, ideo iste modus in temperantia
<lb/>quae est circa huiusmodi delectationes consistit principaliter, et quasi
<lb/>integraliter, in aliis autem participative.
<lb/>AD OBIECTA
<lb/>Ad primum ergo dicendum, quod «continentia» tripliciter dicitur. Uno modo
<lb/>secundum quod aliquis habet rationem rectam, quae a passionibus excellentibus
<lb/>nondum edomitis refrenat; et est circa eadem ac temperantia, ut in 7 Ethic.
<lb/>dicitur: sic enim Philosophus continentiam accipit; et differt a temperantia
<lb/>in hoc quod temperatus huiusmodi passiones non patitur; et secundum
<lb/>hoc «continentia» non est virtus, quia operatur quod bonum est, non delectabiliter
<lb/>et faciliter, quod requiritur ad virtutem; et ita reducitur ad temperantiam sicut
<lb/>imperfectum ad perfectum, et ut pars potentialis. Alio modo dicitur «continentia»
<lb/>secundum quam homo se refrenat non solum ab illicitis delectationibus, sed
<lb/>etiam a licitis; et sic dicit quemdam perfectum statum temperantiae, sicut et virginitas;
<pb n="vol. 6, p. 674"/>
<lb/>unde reducitur ad temperantiam per modum partis subiectivae. Tertio
<lb/>modo dicitur continentia per quam retinetur animus a quibuslibet concupiscentiis;
<lb/>et hanc acceptionem ponit etiam Philosophus in 7 Ethicor., et
<lb/>sic videtur eam accipere Tullius, ut patet per definitionem positam. Unde sic
<lb/>ponitur pars temperantiae, inquantum participat modum temperantiae, etiam
<lb/>circa alienum.
<lb/>Ad secundum dicendum, quod clementia non est omnino idem quod mansuetudo:
<lb/>quia mansuetudo refrenat a concitatione, ut scilicet quis per iram non incitetur:
<lb/>est enim secundum philosophum graecum virtus irascibilis, secundum
<lb/>quam ad iras sumus difficile mobiles; clementia autem refrenat ab executione
<lb/>vindictae etiam post comminationem; et sic clementia magis est circa actiones;
<lb/>et sic est pars iustitiae epiceia, quia epiceius est diminutivus poenarum, ut dicit
<lb/>Philosophus in 5 Ethic. Tamen possunt ratione praedicta clementia
<lb/>et mansuetudo sicut partes potentiales ad temperantiam reduci: quia partes
<lb/>potentiales virtutum non oportet quod communicent cum eis in materia et
<lb/>subiecto, sed in modo.
<lb/>Ad tertium dicendum, quod modestia non dicitur ex hoc quod imponat modum
<lb/>in qualibet materia secundum quod hic accipitur, sed tantum in exterioribus
<lb/>gestibus, ut scilicet in eis maturitas debita observetur; et huius virtutis pars
<lb/>potissima est eutrapelia, quam Philosophus ponit 5 Ethic., quia etiam in
<lb/>ludicris, in quibus est difficilius, modum debitum non excedit.
<lb/>Ad quartum dicendum, quod pudor non ponitur hic pro passione verecundiae,
<lb/>sed pro quadam exteriori compositione, cuius pudor causa esse potest; sicut
<lb/>etiam castitas pudor interdum dicitur, quia contrarium eius maxime est turpe,
<lb/>quod verecundia timet. Similiter contrarium modestiae est maxime apparens; et
<lb/>sic est natum confusionem inducere, quam pudor timet.
<lb/><hi rend="bold">Solutio II</hi>
<lb/>Ad secundam quaestionem dicendum de aliis partibus, scilicet sobrietate et
<lb/>castitate, quod sunt partes subiectivae temperantiae; quia castitas est circa
<lb/>delectabilia tactus absolute, quae sunt in venereis: sobrietas autem circa delectabilia
<lb/>gustus, prout est tactus quidam, quae sunt in cibis et potibus.
<lb/>AD OBIECTA
<lb/>Ad primum ergo dicendum, quod delectationes aliorum sensuum non sunt vehementes
<lb/>sicut delectationes tactus, eo quod non sunt per coniunctionem rei, sed
<lb/>speciei. Unde difficultas refrenandi istas delectationes non est ex impetu
<lb/>earum; et ideo non oportet quod sit aliqua virtus in parte affectiva circa eas;
<lb/>sed sufficit ad hoc prudentia, quae est in ratione.
<lb/>Ad secundum dicendum similiter de aliis delectationibus.
<lb/>Ad tertium dicendum, quod virginitas et huiusmodi non sunt virtutes, sed nominant
<lb/>statum virtutis; et ideo de eis non fit mentio.
<pb n="vol. 6, p. 676"/>
<lb/><hi rend="bold">Solutio III</hi>
<lb/>Ad tertiam quaestionem de aliis partibus quas philosophus graecus ponit dicendum
<lb/>est, quod accipiuntur eodem modo sicut partes Tullii, nisi quod clementiam
<lb/>omittit. Continentiam enim ponit, et videtur eam accipere sicut Philosophus;
<lb/>unde dicit, quod continentia est habitus invictus a delectatione. Sed
<lb/>modestiam in multa dividit secundum diversa exteriora in quibus oportet hominem
<lb/>modum imponere. Exteriora enim in quibus modestia modum imponit, sunt
<lb/>tria. Primum est collocutiones ad eos quibus convivimus; et in his ponit modum
<lb/>austeritas cuius definitio in obiiciendo supra posita est. Secundum est bona
<lb/>exteriora, ut vestes, equi, et huiusmodi, et in his ponit modum «humilitas» quantum
<lb/>ad quantitatem in usu; unde secundum ipsum, humilitas est «habitus non
<lb/>superabundans in sumptibus et praeparationibus»; sed «simplicitas» quantum
<lb/>ad modum quaerendi, quae secundum ipsum est «habitus contentus his quae
<lb/>contingunt, non enim multum solicitus est de talibus». Tertium est actiones propriae
<lb/>quae ad corpus pertinent; et in his ponit modum quantum ad agentem
<lb/>«ornatus», qui secundum ipsum est «scientia circa decens in motu et habitudine»:
<lb/>quantum autem ad exteriora, quae consideranda sunt ut debito tempore, et
<lb/>loco, et huiusmodi, «ordinatio», quae secundum ipsum est experientia separationis
<lb/>et discretionis actuum, ut sciat loqui verum in tempore suo; quantum vero ad
<lb/>instrumenta, vel auxilia quibus indigemus ad actionem, «est per se sufficientia»,
<lb/>quae secundum ipsum est «habitus contentus quibus oportet».
<lb/>AD OBIECTA
<lb/>Ad primum ergo dicendum, quod austeritas, secundum quod ponitur virtus, non
<lb/>omnino aufert delectationem quae est in colloquiis, sed aufert superabundantiam
<lb/>in illa. Et quia maior difficultas accidit in abstinendo ab his, ideo a defectu
<lb/>haec virtus nomen accepit.
<lb/>Ad secundum dicendum, quod superbus, inquantum se superextendit ad ea quae
<lb/>sunt supra ipsum, sic habet aliquid de modo audacis; et ideo reducitur aliquo
<lb/>modo ad vitia opposita fortitudini; quamvis proprie loquendo, secundum quod
<lb/>communiter de superbia loquimur, magis sit excessus magnanimitatis.
<lb/>Humilitas autem, inquantum diminutio est, habet aliquid de modo temperantiae;
<lb/>et ideo ad ipsam reducitur sicut pars potentialis.
<lb/>Ad tertium dicendum, quod differentia humilitatis et per se sufficientiae patet ex
<lb/>his quae dicta sunt.
<pb n="vol. 6, p. 678"/>
<lb/>ARTICULUS 3
<lb/><hi rend="bold">Utrum magnificentia, fidentia, patientia, perseverantia</hi>
<lb/><hi rend="bold">bene assignentur a Tullio esse partes fortitudinis</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod partes fortitudinis male assignentur a Tullio. Assignat enim
<lb/>has partes, «magnificentiam, fidentiam, patientiam, perseverantiam».
<lb/>Magnificentia enim, ut dicit Philosophus, est idem liberalitati. Sed
<lb/>liberalitas ad iustitiam reducitur. Ergo et magnificentia.
<lb/>2. Praeterea, fiducia ad spem pertinet. Sed materia fortitudinis non est spei
<lb/>passio, sed timor et audacia, ut dicit Philosophus. Ergo pars fortitudinis
<lb/>non est fiducia.
<lb/>3. Praeterea, Philosophus reducit in idem mitem et abstinentem,
<lb/>qui videtur idem quod patiens: quia abstinens est qui patitur et non deducitur:
<lb/>mitis qui non patitur. Sed mansuetudo sive «clementia» ponitur pars temperantiae.
<lb/>Ergo et patientia.
<lb/>4. Praeterea, ad perseverantiam pertinere videtur immobiliter operari. Sed hoc
<lb/>in omni virtute requiritur, ut dicit Philosophus in 2 Ethic. Ergo perseverantia
<lb/>non debet poni pars fortitudinis.
<lb/><hi rend="bold">Quaestiuncula II</hi>
<lb/>1. Ulterius. A Macrobio ponuntur septem partes fortitudinis, scilicet «magnanimitas,
<lb/>fiducia, securitas, magnificentia, constantia, tolerantia, firmitas»; et
<lb/>videtur quod male. Magnanimitas enim est circa magnos honores qui inter
<lb/>bona computantur, ut dicitur in 4 Ethicor.: fortitudo autem est circa
<lb/>audacias et timores quae sunt magnorum malorum. Ergo magnanimitas non est
<lb/>fortitudinis pars, cum sit circa oppositam materiam.
<lb/>2. Praeterea, unum vitium non opponitur duabus virtutibus. Sed timiditas opponitur
<lb/>securitati et fiduciae. Ergo non sunt duae virtutes, sed una.
<lb/>3. Praeterea, constantia mutabilitati opponitur: similiter etiam et firmitas. Ergo
<lb/>non debent poni duae partes fortitudinis.
<lb/><hi rend="bold">Quaestiuncula III</hi>
<lb/>1. Ulterius. Philosophus ponit quinque modos adiunctos fortitudini
<lb/>verae, scilicet civilem, militarem, illam quae ex furore vel tristitia, illam quae
<lb/>procedit ex experientia, quae facit spem vincendi propter frequenter vicisse, et
<lb/>illam quae procedit ex ignorantia; et videtur quod male. Quia istae virtutes
<lb/>cardinales sunt virtutes politicae. Sed genus additum speciei non contrahit in
<lb/>partem speciei. Ergo civilis fortitudo non est pars fortitudinis.
<pb n="vol. 6, p. 680"/>
<lb/>2. Praeterea, militaris sub politica ordinatur, ut dicit Philosophus.
<lb/>Ergo non debet dividi militaris fortitudo contra civilem.
<lb/>3. Praeterea, ignorantia excusat a peccato propter hoc quod tollit voluntarium.
<lb/>Sed voluntarium requiritur ad virtutem, sicut ad peccatum. Ergo non debet poni
<lb/>aliqua pars virtutis per ignorantiam.
<lb/><hi rend="bold">Quaestiuncula IV</hi>
<lb/>1. Ulterius. Quidam philosophus graecus ponit septem annexa
<lb/>fortitudini, scilicet «eupsychiam, leniam [lemam], magnanimitatem, virilitatem,
<lb/>perseverantiam, magnificentiam, andragathiam»; et videtur quod male. Quia,
<lb/>ut ipse dicit, eupsychia dicitur robur animae ad perficiendum opera ipsius. Hoc
<lb/>autem in omnibus virtutibus requiritur. Ergo non est pars alicuius virtutis.
<lb/>2. Praeterea, lenia [lema] secundum ipsum est habitus promptos tribuens ad
<lb/>conari qualiter oportet, et sustinere quae ratio dicit. Sed promptitudo idem
<lb/>videtur esse quod facilitas, quae relinquitur ex quolibet habitu. Ergo lenia
<lb/>[lema] est magis genus virtutis quam species alicuius virtutis.
<lb/>3. Praeterea, ipse dicit, quod andragathia est viri virtus adinventiva communicabilium
<lb/>operationum. Sed opera communicabilia sunt materia iustitiae. Ergo
<lb/>haec virtus non debet poni pars fortitudinis, sed magis iustitiae.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod partes quas Tullius assignat,
<lb/>sunt partes potentiales, inquantum participant aliquid de materia fortitudinis. Fortitudo
<lb/>enim, ut dicit Philosophus, proprie loquendo
<lb/>est circa pericula mortis, et maxime quae in bellicis est, quia in illis est maxime
<lb/>difficultas. Unde fortitudo, secundum Graecum praedictum, virtus est irascibilis
<lb/>non facile obstupefactibilis a timoribus qui sunt circa mortem, circa quae habet
<lb/>duos actus, scilicet aggredi, et sustinere sine stupore; et hoc est eius magis
<lb/>proprium, ut ipse dicit. Et quamvis principaliter fortis sit circa ista, tamen in
<lb/>omnibus aliis periculis et arduis etiam bene se habet et in aggrediendo et in
<lb/>sustinendo. Et ideo omnes virtutes in quibus consistit difficultas ex aggressione
<lb/>alicuius ardui, vel ex sustinentia difficilis, aliquid de fortitudinis modo participant,
<lb/>et ad ipsam reducuntur sicut partes potentiales, eo quod non est tanta difficultas
<lb/>in aliis sicut in illis periculis circa quae est fortitudo.
<lb/>Arduum autem in cuius aggressione consistit difficultas, est ad aliquod magnum
<lb/>opus faciendum; et sic est «magnificentia», quae secundum ipsum, est «rerum
<lb/>magnarum et excelsarum cum animi ampla quaedam et splendidissima proportione
<lb/>cognitio», vel «cogitatio atque ministratio». Aut est ad aliquod bonum
<pb n="vol. 6, p. 682"/>
<lb/>magnum consequendum, et sic est «fidentia», quae est certa spes perducendi ad
<lb/>finem rem inchoatam, vel magis consequendi rem speratam; et secundum hanc
<lb/>acceptionem credo quod magnanimitas est idem quod fidentia. Id vero quod
<lb/>facit difficultatem in sustinendo, vel est bonum laboriosum, et circa hoc est
<lb/>«perseverantia», quae est «in ratione bene considerata stabilis et perpetua permansio»,
<lb/>et praecipue ut quis a ratione recta propter tristitiam, quae in laboribus
<lb/>accidit, non recedat: quia sicut «continentia» facit invictum a delectationibus,
<lb/>ita perseverantia a tristitiis, ut dicitur 7 Ethic. Vel est malum
<lb/>nocivum, et sic est «patientia», quae secundum Tullium est «honestatis aut utilitatis
<lb/>causa rerum arduarum et terribilium voluntaria ac diuturna perpessio».
<lb/>AD OBIECTA
<lb/>Ad primum ergo dicendum, quod quamvis magnificentia communicet cum liberalitate
<lb/>in materia, quia magna facta magnis sumptibus fiunt, tamen communicat
<lb/>cum fortitudine in modo.
<lb/>Ad secundum dicendum, quod quamvis fortitudo non sit circa spem sicut circa
<lb/>materiam, sed magis magnanimitas; tamen habet spem concomitantem: quia
<lb/>fortis optimae spei est circa materiam suam. Unde fidentia et aliae supradictae
<lb/>partes in fortitudine etiam secundum quod est specialis virtus, inveniuntur
<lb/>quantum ad id quod est difficillimum in eis, ut quaedam conditiones fortis; et
<lb/>sic etiam possent dici aliquo modo partes quasi integrales fortitudinis.
<lb/>Ad tertium dicendum, quod malum nocivum tres passiones natum est generare:
<lb/>scilicet timorem, tristitiam, et iram. Unde tres virtutes faciunt sustinere huiusmodi
<lb/>nociva. Fortitudo, ut homo non perturbetur per timorem; patientia, ut non
<lb/>perturbetur per tristitiam immoderatam; et similiter perseverantia, quae facit
<lb/>ut propter tristitiam homo a rationis operibus non discedat, sicut patientia non
<lb/>permittit propter tristitiam discedere ab ab aequanimitate mentis. Unde secundum
<lb/>Gregorium: «Vera patientia est mala aliena», idest ab aliis
<lb/>illata, «aequanimiter perpeti». Mansuetudo autem facit ut homo non perturbetur
<lb/>per iram; unde abstinens, de quo loquitur Philosophus in 4 Topic., non est
<lb/>idem quod patiens, sed se habet ad fortem et mitem, similiter et ad patientem,
<lb/>sicut continens ad temperatum. Unde non oportet, si mansuetudo reducitur ad
<lb/>temperantiam, quod et patientia: quia passio tristitiae est ex victoria nociva
<lb/>sicut et timor; et ideo difficultas in patientia et fortitudine est etiam in non vinci
<lb/>a nocivis. Unde patientia participat modum fortitudinis; sed ira est ad victoriam
<lb/>contra nocivum; unde difficilius est in refrenando: propter quod mansuetudo
<lb/>participat modum temperantiae.
<lb/>Ad quartum dicendum, quod perseverantia uno modo dicit continuationem virtutis,
<lb/>et sic est actus omnium virtutum; alio modo dicit propositum persistendi,
<lb/>et sic est specialis virtus: quia habet specialem rationem obiecti, scilicet laboriosum
<lb/>opus, prout natum est tristitiam inferre.
<pb n="vol. 6, p. 684"/>
<lb/><hi rend="bold">Solutio II</hi>
<lb/>Ad secundam quaestionem de partibus quas Macrobius ponit, dicendum, quod
<lb/>sunt eiusdem rationis cum partibus quas ponit Tullius, nisi quod duas harum dividit
<lb/>in duas species, scilicet «fidentiam», quam ponit Tullius, dividit in «magnanimitatem»,
<lb/>quae est in sperando magna consequenda, ut magnos honores, et «fiduciam»,
<lb/>quae est in consequendis honoribus mediocribus, ac huiusmodi; quam
<lb/>Philosophus innominatam dicit. Item «perseverantiam» dividit
<lb/>in «firmitatem», quae facit permanentiam in opere, et «constantiam», quae
<lb/>facit permanentiam in proposito animi. Et addit etiam unam, scilicet «securitatem»,
<lb/>quae timori opponitur; unde propinquius se habet ad veram fortitudinem;
<lb/>sed tamen differt a fortitudine, quia reprimit timorem non solum circa maxima
<lb/>terribilia quemadmodum fortitudo, sed etiam circa quaecumque. «Tolerantia»
<lb/>vero est idem quod «patientia»: «magnificentiam» autem proprio nomine ponit.
<lb/>AD OBIECTA
<lb/>Ad primum ergo dicendum, quod magnanimitas, quamvis non conveniat in
<lb/>materia cum fortitudine, convenit tamen in modo, ut dictum est.
<lb/>Ad secundum dicendum, quod timiditas opponitur securitati, non autem fiduciae,
<lb/>sed magis desperatio.
<lb/>Ad tertium dicendum, quod constantia opponitur mutabilitati in facto aliquo.
<lb/><hi rend="bold">Solutio III</hi>
<lb/>Ad tertiam quaestionem de partibus quas Philosophus ponit in 3 Ethic.,
<lb/>sciendum, quod sunt etiam partes potentiales, aliter tamen quam praedictae: praedictae
<lb/>enim partes a fortitudine deficiunt quantum ad difficultatem materiae: sed
<lb/>illae quas Philosophus ponit, quantum ad rectitudinem motivi; et ideo non sunt
<lb/>virtutes, sed participant aliquid de virtute fortitudinis. Motivum autem ad actum
<lb/>fortitudinis potest esse triplex. Uno modo intentio boni vel honesti; et sic fortitudinis
<lb/>virtus est vel alicuius temporalis boni vel honoris, vel alicuius huiusmodi; et
<lb/>sic deficit a ratione virtutis, et est fortitudo quam nominat politicam. Alio modo ex
<lb/>hoc quod removetur faciens difficultatem in actu fortitudinis, scilicet magnitudo
<lb/>periculi; et hoc quidem removetur per ignorantiam, et sic est ultimus modus; et
<lb/>per spem vincendi, quae potest ex duobus consurgere; vel ex arte sive exercitio; et
<lb/>sic est militaris fortitudo; vel experientia victoriae, sicut illi qui alias talia pericula
<lb/>evaserunt, et sic est penultimus modus. Tertio modo ex passione furoris, vel tristitiae
<lb/>illatae, vel etiam timoris, vel desperationis; et sic est tertius modus.
<lb/>AD OBIECTA
<lb/>Ad primum ergo dicendum, quod fortitudo politica dicitur ex motivo, quia scilicet
<lb/>aliquod bonum quod a civitatibus praestari fortibus solet, ad actum fortitudinis
<lb/>movet. Sic autem non dicuntur politicae virtutes cardinales, sed inquantum
<lb/>in vita civili perficiunt.
<pb n="vol. 6, p. 686"/>
<lb/>Ad secundum dicendum, quod militaris fortitudo dicitur, quia eam consueverunt
<lb/>habere milites, qui habent exercitium et artem bellandi; unde aequivocatur in
<lb/>militari et politica.
<lb/>Ad tertium dicendum, quod non est ignorantia de periculo omnino, sed de
<lb/>quantitate periculi; et ideo non tollit totaliter rationem fortitudinis, sed diminuit
<lb/>aliquid de laude eius.
<lb/><hi rend="bold">Solutio IV</hi>
<lb/>Ad quartam quaestionem de partibus quas alius philosophus graecus ponit,
<lb/>sciendum, quod sunt fere eaedem cum illis quas ponit Macrobius: «magnanimitatem
<lb/>enim» et «magnificentiam» et «perseverantiam» proprio nomine ponit, et
<lb/>eas sic definit: «Magnanimitas est habitus plus faciens communiter accidente
<lb/>pravis et studiosis». Magnanimus enim non est contentus vitare prava et facere
<lb/>bona secundum quod communiter sufficit, nisi excellentius faciat hoc; et ideo
<lb/>dicitur in 4 Ethic., quod operatur magnum in omnibus virtutibus.
<lb/>«Magnificentia» vero est «habitus superferens habentes ipsum, et elatione
<lb/>adimplens», inquantum scilicet effert propositum eius ad aliqua sumptuosa et
<lb/>magna facienda. «Perseverantia» vero est «scientia vel habitus eorum quibus
<lb/>immanendum», idest bonorum, «et non immanendum», idest malorum, «vel
<lb/>neutrorum», idest indifferentium. «Eupsychia» autem, quae secundum ipsum est
<lb/>«robur animae ad perficiendum opera ipsius», videtur idem esse quod constantia,
<lb/>et praecipue in spiritualibus, quae sunt opera animae. «Lenia [Lema]»
<lb/>autem, quae secundum Philosophum est «habitus promptos tribuens ad tolerare
<lb/>et sustinere quae ratio dicit», videtur idem quod patientia. «Virilitas» autem
<lb/>videtur idem quod fiducia, quam diximus differre a magnanimitate in hoc quod
<lb/>est communium bonorum, vel huiusmodi, cum magnanimitas sit magnorum, et
<lb/>quae sunt ultra necessitatem virtutis. «Virilitas» autem secundum ipsum est
<lb/>«habitus per se sufficiens in his quae sunt secundum virtutem, et de necessitate
<lb/>virtutis»; et sic differt virilitas a magnanimitate.
<lb/>Item ponit «andragathiam», quae est «virtus adinventiva communicabilium
<lb/>operum communiter», scilicet iuxta magnificentiam, quae tendit ad magna in
<lb/>communitatibus facienda; et in hoc differt a Macrobio, qui hanc definitionem
<lb/>non ponit propter hoc quod videtur esse idem liberalitati, nisi quod intantum
<lb/>differat quod liberalitas respicit bonum singulare, sed andragathia bonum commune.
<lb/>Unde magis accedit ad magnificentiam: quia ea quae indigent magnis
<lb/>sumptibus, maxime sunt ea quae ad communitatem pertinent. Sed dictus philosophus
<lb/>omittit «securitatem», quam Macrobius ponit: quia securitas videtur
<lb/>intrinseca fortitudini, ut dictum est.
<pb n="vol. 6, p. 688"/>
<lb/>AD OBIECTA
<lb/>Ad primum ergo dicendum, quod, sicut dictum est supra de perseverantia, quod
<lb/>potest esse specialis virtus, inquantum respicit specialem rationem obiecti,
<lb/>quamvis forte illa ratio possit inveniri in actibus diversarum aut omnium virtutum,
<lb/>sicut esse de magno quod respicit magnanimitas; ita etiam est dicendum
<lb/>de constantia et eupsychia, quod idem est.
<lb/>Ad secundum dicendum, quod promptitudo illa intelligitur, ut homo propter difficultatem
<lb/>terribilium non turbetur, quod ad patientiam pertinet; unde sicut
<lb/>patientia specialis virtus est, ita et lenia [lema], quae idem est.
<lb/>Ad tertium dicendum, quod quamvis communicet cum iustitia quantum ad materiam,
<lb/>convenit tamen cum fortitudine quantum ad modum, sicut et magnificentia.
<lb/>ARTICULUS 4
<lb/><hi rend="bold">Utrum religio, pietas, gratia, vindicatio, observantia,</hi>
<lb/><hi rend="bold">veritas sint partes iustitiae, sicut dicit Tullius</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod partes iustitiae male assignentur a Tullio.
<lb/>Assignat enim iustitiae sex species, quae sunt «religio, pietas, gratia, vindicatio,
<lb/>observantia, veritas»; et videtur quod male. Quia Philosophus dicit in
<lb/>8 Ethic., quod servi ad dominum non potest esse iustitia. Sed Deus
<lb/>maxime Dominus est. Ergo cum religio sit hominis ad Deum, videtur quod non
<lb/>sit pars iustitiae.
<lb/>2. Praeterea, sicut latria debetur Deo, ita etiam dulia debetur homini. Ergo
<lb/>sicut religio, quae est idem quod latria, ponitur pars iustitiae, ita debet poni et
<lb/>dulia.
<lb/>3. Praeterea, supra, distinct. 11, dictum est, quod pietas est idem quod latria;
<lb/>latria autem idem quod religio. Ergo pietas non debet dividi contra religionem.
<lb/>4. Praeterea, vindicatio videtur pertinere ad vitium irae, quae est appetitus vindictae.
<lb/>Ergo non debet poni pars virtutis.
<lb/><hi rend="bold">Quaestiuncula II</hi>
<lb/>1. Ulterius. A Macrobio, ponuntur hae partes:
<lb/>«Innocentia, amicitia, concordia, religio, pietas, humanitas, affectus»; et videtur
<lb/>quod male. Quia innocentia omni peccato opponitur. Sed omni peccato non
<lb/>opponitur nisi virtus communis. Ergo et innocentia vel est virtus communis, vel
<lb/>sequens omnem virtutem; ergo non debet poni pars iustitiae.
<pb n="vol. 6, p. 690"/>
<lb/>2. Praeterea, illud quod consequitur ad omnes virtutes, non debet poni alicuius
<lb/>virtutis pars. Sed amicitia est huiusmodi: quia verae amicitiae fundamentum est
<lb/>honestum. Ergo non debet poni pars iustitiae.
<lb/>3. Praeterea, Philosophus, in 9 Ethic., ponit circa amicitiam tria, scilicet beneficentiam,
<lb/>benevolentiam, et concordiam; a quibus omnibus dicit amicitiam differre.
<lb/>Ergo sicut posuit concordiam, ita debuit ponere alia duo.
<lb/>4. Praeterea, affectus in omnibus moralibus requiritur. Ergo non debet poni
<lb/>pars alicuius virtutis.
<lb/><hi rend="bold">Quaestiuncula III</hi>
<lb/>1. Ulterius. Quidam ponunt quinque partes, quae sunt «obedientia» respectu
<lb/>superioris, «disciplina» respectu inferioris, «aequitas» respectu parium,
<lb/>«fides» et «veritas» respectu omnium: et videtur quod male. Quia iustitia generalis,
<lb/>ut dicitur in 5 Ethic., attendit praecepta legis. Sed obedire est
<lb/>attendere praeceptum. Ergo est idem quod iustitia generalis: ergo non est pars
<lb/>iustitiae quae est specialis virtus, sed magis e converso.
<lb/>2. Praeterea rigor ad iustitiam pertinet, sicut aequitas; ergo sicut ponunt aequitatem,
<lb/>ita ponere debent rigorem.
<lb/>3. Praeterea, fides est virtus theologica. Ergo non debet poni pars iustitiae,
<lb/>quae est virtus cardinalis.
<lb/>4. Praeterea, veritas ad intellectum pertinet: iustitia autem magis ad voluntatem:
<lb/>quia, ut dicit Anselmus, est rectitudo voluntatis propter se
<lb/>servata. Ergo videtur quod veritas non sit pars iustitiae.
<lb/><hi rend="bold">Quaestiuncula IV</hi>
<lb/>1. Ulterius. Quidam dividunt iustitiam in «liberalitatem et severitatem»: quam
<lb/>dividunt in «benignitatem» et «beneficentiam»: benignitatem vero in septem
<lb/>partes, scilicet «religionem, pietatem, innocentiam, amicitiam, reverentiam,
<lb/>concordiam, misericordiam». Et videtur quod non bene. Quia, ut dicit
<lb/>Philosophus 5 Ethicor., virtuosus est diminutivus poenarum. Sed severitas
<lb/>dicit huiusmodi oppositum. Ergo non est pars virtutis.
<lb/>2. Praeterea, liberalitas dat alicui quod est proprium dantis. Sed iustitia dat
<lb/>alteri quod suum est et ei debitum. Ergo liberalitas non est pars iustitiae.
<lb/>3. Praeterea, misericordia est passio, ut dicit Philosophus in 2 Eth. Sed
<lb/>nulla passio est virtus, nec pars virtutis. Ergo misericordia non est virtus, nec
<lb/>pars eius.
<pb n="vol. 6, p. 692"/>
<lb/><hi rend="bold">Quaestiuncula V</hi>
<lb/>1. Ulterius. Philosophus in 5 Ethic., dividit iustitiam in «legalem» et «specialem»,
<lb/>quae est aequalitas quaedam in bonis et malis exterioribus: quam
<lb/>dividit in «distributivam» et «commutativam». Dividit etiam iustum in «politicum»,
<lb/>«paternum», et «uxorium»; politicum autem in «legalem» et «naturalem».
<lb/>Ponit etiam circa iustitiam, «epiceiam» et «iustitiam metaphoricam». Et
<lb/>videtur quod male. Species enim non debet dividi contra genus. Sed iustitia
<lb/>particularis est species iustitiae legalis. Ergo non debet dividi contra eam.
<lb/>2. Praeterea, iustitia dirigimur in his quae ad alterum sunt. Sed omnis operatio
<lb/>unius ad alterum commutatio quaedam est. Ergo iustitia commutativa non
<lb/>debet poni pars iustitiae specialis, sed idem ei.
<lb/>3. Praeterea, iustum politicum videtur ad iustitiam legalem pertinere. Ergo non
<lb/>debet poni pars iustitiae specialis.
<lb/>4. Praeterea, paternum et dominativum et uxorium non videntur differre nisi
<lb/>secundum materiam. Ergo non debet distingui iustum per praedicta.
<lb/>5. Praeterea, epieicia, ut ipse dicit, est aliquid melius iustitia. Ergo magis debet
<lb/>iustitia poni pars eius quam e converso.
<lb/><hi rend="bold">Quaestiuncula VI</hi>
<lb/>1. Ulterius. Quidam philosophus graecus dicit, quod familiares
<lb/>iustitiae sunt «liberalitas, benignitas, vindicativa, eugnomosine, eusebia,
<lb/>eucharistia, sanctitas, bona commutatio, legis positiva»: et videtur quod male.
<lb/>Ipse enim et dicit, quod eugnomosine est voluntaria iustificatio. Sed hoc necessarium
<lb/>est in omni iustitia, ut volens quis operetur, ut dicitur in 5 Ethic.
<lb/>Ergo non est pars iustitiae, sed idem sibi.
<lb/>2. Praeterea, ad eucharistiam, secundum ipsum, pertinet quibus sit facienda
<lb/>gratia, et a quibus accipienda. Sed hoc videtur ad liberalitatem pertinere, cuius
<lb/>est gratis tribuere. Ergo non debet dividi contra liberalitatem.
<lb/>3. Praeterea, secundum ipsum, sanctitas est scientia faciens fideles et servantes
<lb/>quae ad Deum sunt iusta. Sed hoc ad eusebiam pertinet, sive ad religionem.
<lb/>Ergo non debet dividi contra eusebiam.
<lb/>4. Praeterea, Philosophus ponit in 6 Ethicor., legis positivam speciem
<lb/>politicae, quam ponit idem prudentiae. Ergo legis positiva magis pertinet ad
<lb/>prudentiam quam ad iustitiam.
<pb n="vol. 6, p. 694"/>
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod iustitia in hoc differt a
<lb/>temperantia et fortitudine, quod illae moderant passiones intrinsecas, sed iustitia
<lb/>moderat extrinsecas operationes: unde Philosophus dicit,
<lb/>circa operationes iustitiam esse. In adulterio enim, secundum quod est contra
<lb/>iustitiam, attenditur usus inordinatus, scilicet rei alienae; secundum autem
<lb/>quod opponitur temperantiae, attenditur concupiscentia non refrenata sub debito
<lb/>rationis. Moderatio autem actionum exteriorum ex duobus regulatur. Primo
<lb/>per comparationem operationis ad ipsum operantem; et sic eiusdem rationis est
<lb/>et regulatio exteriorum operationum et interiorum passionum, quae ad exteriores
<lb/>inclinant operationes. Alio modo per comparationem ad alium; et in hoc est
<lb/>iam alius modus regulandi: et ideo exigitur alia virtus; et hoc proprie ad iustitiam
<lb/>pertinet; unde ab eodem actu, scilicet percussione alicuius, retrahit mansuetudo,
<lb/>scilicet secundum quod procedit ex passione interiori, et iustitia in
<lb/>ordine ad alium. In omni autem moderationem; oportet quod illud quod moderatur,
<lb/>mensurae sive regulae alicui adaequetur. Unde sicut moderatio passionum
<lb/>est adaequatio ipsarum ad ratione: ita moderatio exteriorum actuum,
<lb/>secundum quod sunt ad alterum, est quod adaequentur illi ex comparatione ad
<lb/>quem moderantur. Et haec quidem adaequatio est quando ei redditur quod et
<lb/>quantum ei debetur; et haec adaequatio proprius modus iustitiae est. Unde ubicumque
<lb/>invenitur ista adaequatio complete, est iustitia quae est virtus specialis;
<lb/>et omnes virtutes in quibus salvatur, sunt partes subiectivae iustitiae. Ubi
<lb/>autem ista adaequatio non secundum totum salvatur, sed secundum aliquid,
<lb/>reducitur ad iustitiam ut pars potentialis, aliquid de modo eius participans. Ista
<lb/>autem adaequatio tria complectitur, ut ex dictis patet, scilicet ut sit ordinatum
<lb/>ad alterum; ut sit ei debitum, alias superexcederet actio eum ad quem fit; et ut
<lb/>tantum reddatur quantum debetur; alias deficeret in minus.
<lb/>Sunt autem quaedam virtutes quibus redditur alteri quod debetur ex necessitate
<lb/>legis, non tamen tantum, quia impossibile est; sicut in honore qui est ad Deum,
<lb/>quod facit «religio»; et qui ad parentes et ad patriam, quod facit «pietas». Unde
<lb/>istae virtutes deficiunt quidem a iustitia, et sunt partes eius potentiales, et propinquissime
<lb/>se habent ad ipsam. Quaedam vero sunt quibus redditur alteri quod
<lb/>debetur non ex necessitate legis, sed quadam honestate, sicut Philosophus dicit
<lb/>in 8 Ethic.: sicut «gratia» quae est retributio beneficiorum, secundum
<lb/>Tullium, «misericordia», et huiusmodi: et hae virtutes aliquantulum magis
<lb/>distant a vera iustitia. Quaedam autem virtutes sunt quibus hoc circa quod principaliter
<lb/>est virtus, ordinatur ad alterum, non tamen secundum rationem debiti,
<lb/>sicut «liberalitas»; et hae adhuc magis distant a vera iustitia. Quaedam vero hoc
<lb/>circa quod est virtus, non principaliter, sed secundario, ordinant ad alterum;
<pb n="vol. 6, p. 696"/>
<lb/>sicut quando fortitudo actum exteriorem, circa quem secundario est, ordinat ad
<lb/>alterum ut ad bonum gratiae, et sic induit quodammodo formam iustitiae; et
<lb/>sic omnis virtus potest reduci ad iustitiam; unde iustitia legalis est idem quod
<lb/>omnis virtus in 5 Ethic.
<lb/>Quantum ad passiones autem, circa quas principaliter sunt illae virtutes, nihil
<lb/>possunt habere de modo iustitiae, eo quod per passiones immediate homo non
<lb/>ordinatur nisi ad seipsum; tamen per quamdam similitudinem est ibi quaedam
<lb/>forma iustitiae, secundum quod diversae vires computantur ut diversae personae;
<lb/>unde sic est iustitia metaphorica, de qua Philosophus loquitur in 5 Ethic.
<lb/>Ex dictis igitur potest patere de facili, qualiter omnes partes a
<lb/>Philosophis assignatae, sunt partes iustitiae: quia inter partes quas Tullius
<lb/>ponit «vindicatio» et «observantia» sunt partes subiectivae verae iustitiae: quia
<lb/>vindicatio reddit malum debitum, observantia autem bonum ad quod se obligavit.
<lb/>Vindicatio enim, secundum eum, est «virtus, qua vis aut iniuria, et omne
<lb/>quod obfuturum est, defendendo et ulciscendo propulsatur».
<lb/>«Religio» autem quae est ad Deum, et «pietas» quae est ad parentes et coniunctos
<lb/>sanguine vel patria, sunt partes potentiales, sed propinquae: quia reddunt
<lb/>quod debent, et ex obligatione legis, sed non quantum; quia impossibile est. Has
<lb/>autem sic definit: «Religio est quae superiori cuidam naturae, quam divinam
<lb/>vocant, curam caeremoniamque affert»; et dicitur a religando secundum
<lb/>Isidorum, vel secundum Augustinum, a reeligendo Deum
<lb/>quem amiseramus. Pietas vero est «per quam sanguine coniunctis patriaeque
<lb/>benevolis officium et diligens tribuitur cultus». «Gratia» autem «et veritas» reddunt
<lb/>quod debent ex quadam honestate, qua fit ut homo gratiam beneficio
<lb/>impendat (quamvis non possit ad id in iudicio cogi), et quod talem se in dictis et
<lb/>factis exhibeat qualis est, quod ad veritatem pertinet: de qua Philosophus etiam
<lb/>determinat in 4 Ethic. Est enim gratia «in qua amicitiarum et obsequiorum
<lb/>alterius memoria, et remunerandi voluntas continentur».
<lb/>AD OBIECTA
<lb/>Ad primum ergo dicendum, quod obiectio illa probat quod religio non sit pars
<lb/>subiectiva iustitiae; non autem quod non sit pars potentialis propinqua.
<lb/>Ad secundum dicendum, quod sicut pietas quae principaliter debetur parentibus,
<lb/>se extendit ad omnes sanguine coniunctos, inquantum ex eisdem parentibus
<lb/>descenderunt, et ulterius ad compatriotas, inquantum communicant in
<lb/>natali solo; ita religio, quae Deo debetur, se extendit quodammodo ad eos qui
<lb/>Dei imagine sunt insigniti; unde religio et dulia sunt in proximo genere; et ideo
<lb/>sub una comprehenditur a Tullio altera.
<lb/>Ad tertium dicendum, quod pietas alio modo sumitur hic quam ibi.
<lb/>Ad quartum dicendum, quod vindicare ex poenae desiderio, vitiosum est; sed ex
<lb/>sola iustitia, et secundum ordinem iuris, iustitiae est.
<pb n="vol. 6, p. 698"/>
<lb/><hi rend="bold">Solutio II</hi>
<lb/>Ad secundam quaestionem de partibus quas ponit Macrobius, sciendum, quod
<lb/>una est pars subiectiva iustitiae proprie dictae, scilicet «innocentia», ut nullus
<lb/>alteri quod suum est auferat; et condividitur contra illam partem quae unicuique
<lb/>reddit quod debet. Aliae vero sunt partes potentiales, quarum duae sunt respectu
<lb/>superioris, scilicet «religio» et «pietas», ut reddant debitum, sed non tantum.
<lb/>Aliae vero quatuor reddunt debitum ex honestate; et hoc vel aequali, et sic est
<lb/>«amicitia», de qua Philosophus in 4 Ethic., qua nostris operibus congruenter
<lb/>ad alios utimur; et «concordia», qua operibus aliorum auxilia praestamus: vel
<lb/>respectu inferiorum, quibus quantum ad affectum interiorem impendimus ex debito
<lb/>honestatis «humanitatem», et quantum ad exterius «affectum» subventionis.
<lb/>AD OBIECTA
<lb/>Ad primum ergo dicendum, quod innocentia hic sumitur stricte secundum quod
<lb/>privat nocumentum alteri illatum.
<lb/>Ad secundum dicendum, quod amicitia hic sumitur non sicut in 8 Ethic.,
<lb/>quae consistit principaliter in affectu, sed ut in 4, cap. 13, quae consistit principaliter
<lb/>in affabilitate exteriori, quae habetur etiam ad extraneos.
<lb/>Ad tertium dicendum, quod beneficentia includitur in humanitate, benevolentia
<lb/>autem in affectu.
<lb/>Ad quartum dicendum, quod affectus hic sumitur stricte pro affectu subventionis
<lb/>et compassionis ad alterum.
<lb/><hi rend="bold">Solutio III</hi>
<lb/>Ad tertiam quaestionem de partibus aliis sciendum est quod videntur esse
<lb/>subiectivae iustitiae proprie dictae: quia ex obligatione legis tenetur homo ut
<lb/>superiori obediat, ut inferiori suae curae commisso disciplinam exhibeat, et ad
<lb/>aequales etiam, et ad omnes servet aequalitatem in rebus, fidem in factis, quae
<lb/>est idem quod observantia, et veritatem in dictis, si tamen veritas sumatur ea
<lb/>quae est in confessionibus iudicii; alias si sumeretur sicut supra, esset pars
<lb/>potentialis iustitiae.
<lb/>AD OBIECTA
<lb/>Ad primum ergo dicendum, quod obedientia, secundum quod attendit principaliter
<lb/>rationem praecepti, est specialis virtus; unde etiam obedit in illis quae ad
<lb/>alias virtutes non pertinent; sed secundum quod ex consequente respicit praeceptum
<lb/>et bonum virtutis principaliter in eo quod facit, sic est consequens ad
<lb/>omnes virtutes.
<lb/>Ad secundum dicendum, quod hic sumitur aequitas secundum aequalitatem
<lb/>simpliciter, quae est in rebus commutabilibus; unde includit severitatem sive
<lb/>rigorem, inquantum servat formam legis in his ad quae legis intentio se extendit,
<lb/>et aequitatem, quae, dimissa forma legis intentionem ipsam sequitur.
<pb n="vol. 6, p. 700"/>
<lb/>Ad tertium dicendum, quod fides hic sumitur pro fidelitate, non secundum quod
<lb/>est virtus theologica.
<lb/>Ad quartum dicendum, quod veritas hic sumitur secundum quod est in signo
<lb/>exteriori, vel verbo, vel quocumque alio.
<lb/><hi rend="bold">Solutio IV</hi>
<lb/>Ad quartam quaestionem de aliis partibus a quibusdam aliis assignatis, sciendum
<lb/>est, quod in idem incidunt cum partibus prius tactis: quia «severitas»,
<lb/>secundum quod hic accipitur, idem est quod vindicatio; et dividitur contra
<lb/>omnes alias partes iustitiae, quia ipsa sola malum reddit: «liberalitas» autem
<lb/>valde large sumitur pro qualibet boni exhibitione, vel debiti vel non debiti, vel in
<lb/>affectu vel in effectu; unde dividitur in «beneficentiam» et «benevolentiam», et
<lb/>hic etiam largissime accipiuntur huiusmodi. Unde dividitur beneficentia in septem
<lb/>partes quae omnes comprehensae sunt in superioribus partibus: quia «misericordia»
<lb/>comprehenditur in affectu, «reverentia» vero, quae videtur idem quod
<lb/>dulia, comprehenditur sub religione, ut prius dictum est, et etiam sub pietate.
<lb/>AD OBIECTA
<lb/>Ad primum ergo dicendum, quod virtuosus diminuit poenam quam debet servata
<lb/>intentione legis, non tamen contra legem.
<lb/>Ad secundum dicendum, quod liberalitas large hic accipitur, ut dictum est.
<lb/>Ad tertium dicendum, quod aliquae passiones, quamvis proprie loquendo non
<lb/>sint virtutes, tamen inquantum sunt laudabiles, habent aliquid de ratione virtutis;
<lb/>sicut misericordia et verecundia; et praecipue secundum quod est ibi electio.
<lb/><hi rend="bold">Solutio V</hi>
<lb/>Ad quintam quaestionem de aliis partibus quas Philosophus ponit in 5 Ethic.
<lb/>dicendum, quod divisio Philosophi complectitur omnia ad quae vera iustitia
<lb/>habet se extendere; et ideo ponit «iustitiam metaphoricam», in qua salvatur
<lb/>similitudo tantum iustitiae, et «legalem», quae ordinat ad alterum etiam circa
<lb/>id quod non principaliter est virtus, si illud sit ordinatum a lege: et in idem
<lb/>reducitur «epiceia» quae differt a iustitia legali in hoc quod servat intentionem
<lb/>legis in his ad quae forma legis se non extendit; et similiter «dominativum», et
<lb/>«paternum iustum», in quibus redditur debitum, sed non tantum; et iterum
<lb/>«distributiva», et «commutativa», quae sunt partes subiectivae iustitiae specialis.
<lb/>«Legale» autem et «principale iustum» non dividunt iustitiam; sed illud ex
<lb/>quo est obligatio debiti et iustitiae: quia vel est ius naturale, vel positivum.
<lb/>AD OBIECTA
<lb/>Ad primum ergo dicendum, quod species potest dividi contra genus divisione
<lb/>quae est nominis aequivoci in suo significato.
<pb n="vol. 6, p. 702"/>
<lb/>Ad secundum dicendum, quod commutatio proprie est, quando ex mutuis operibus
<lb/>sit aliquid alicui debitum; sicut ex hoc quod unus laboravit in vinea alterius,
<lb/>alter constituitur sibi debitor in tanto, quantum valet labor eius; et in his dirigit
<lb/>commutativa iustitia. Est enim aequalitas in ea, commutationis: quia quantum
<lb/>unus dedit alteri, debet tantum ab eo recipere: et propter hoc etiam commutativa
<lb/>dicitur. Sed in distributiva non attenditur aequalitas recipientis ad eum qui dat,
<lb/>sed ad alium qui etiam recipit; unde non est ibi aequalitas commutationis, sed
<lb/>distributionis; et propter hoc dicitur distributiva, non commutativa.
<lb/>Ad tertium dicendum, quod politicum tribus modis dicitur. Uno modo secundum
<lb/>quod respicit civilem vitam; et sic omnes virtutes morales quandoque dicuntur
<lb/>politicae. Alio modo secundum quod in vita civili ex civili ordinatione dirigitur
<lb/>quis; et hoc modo dicitur etiam iustitia particularis politica, inquantum dirigit in
<lb/>commutationibus secundum civilia statuta: et tunc dividitur «politicum iustum»
<lb/>contra «dominativum» et «uxorium» et huiusmodi: quia lex [non?] se extendit ad
<lb/>dirigendum in his, cum servus sit res domini, et filius patris, et uxor viri. Unde
<lb/>directio in his magis est secundum oeconomicam prudentiam, quam secundum
<lb/>civilia statuta. Tertio modo dicitur politicum a vita civili et civilibus statutis, et ulterius
<lb/>ex intentione communis boni; et sic politicum pertinet ad iustitiam legalem.
<lb/>Ad quartum dicendum, quod in his tribus est diversa ratio regendi, secundum
<lb/>quod ille ad quem est iustitia, minus vel magis est in potestate alterius; et ideo
<lb/>«uxorium iustum» magis convenit cum «iusto politico» quam «paternum», et
<lb/>«paternum» quam «dominativum»: quia magis appropinquat ad aequalitatem
<lb/>uxor viri quam filius patris, et quam servus domini. Unde non est differentia
<lb/>tantum secundum materiam, sed etiam aliquo modo formalis.
<lb/>Ad quintum dicendum, quod epieicia adiungitur legali iustitiae, et circa eadem
<lb/>est, quamvis non ex eodem dirigit: quia legalis dirigit in scripto legis, sed epieicia
<lb/>ex intentione legislatoris; et quamvis sit excellentior quam iustitia legalis,
<lb/>non tamen potest dici cardinalis: tum quia est in supplementum legalis iustitiae,
<lb/>et etiam quodammodo praesupponit illam; tum quia est idem omni virtuti aliqualiter,
<lb/>sicut et legalis iustitia.
<lb/><hi rend="bold">Solutio VI</hi>
<lb/>Ad sextam quaestionem de aliis partibus sciendum est, quod assignatio illius
<lb/>philosophi non differt a praedictis assignationibus nisi in duobus. Primo, quia
<lb/>dividit religionem in «eusebiam», quae ordinat ad Deum in cultu qui exhibetur
<lb/>in protestatione servitutis, sicut sacrificia, et huiusmodi; unde dicit quod est
<lb/>«scientia Dei famulatus»; et «sanctitatem», quae ordinat ad Deum in omnibus
<lb/>aliis operibus vitae; unde dicit, quod sanctitas est «scientia faciens fideles et
<lb/>servantes quae ad Deum iusta sunt». Secundo, quia assignat partes subiectivas
<lb/>iustitiae alio modo: quia iustitia et est in iudice sicut in regulante, et est in aliis
<lb/>sicut in regulatis. Ad iudicem autem duo pertinent: unum est quod aequalitates
<pb n="vol. 6, p. 704"/>
<lb/>in aliis faciat, et ad hoc est «legis positiva»; aliud est ut inaequalitatem facientes
<lb/>puniat, et ad hoc est «vindicativa». Ex parte autem aliorum similiter duo
<lb/>requiruntur ad iustitiam. Unum est quod aequalitatem in commutando servent,
<lb/>quia aequalitatem iustitiae distributivae servare non est subditorum qui recipiunt,
<lb/>sed superioris qui distribuit; et ad hoc est «bona commutatio». Aliud
<lb/>est quod si quando aequalitatem praetereunt, ad eam voluntarie revertantur;
<lb/>et ad hoc est «eugnomosyne», id est, voluntaria iustificatio. Aliae autem partes
<lb/>supra positae sunt: «liberalitas» quidem et «benignitas» etiam per nomina;
<lb/>«eucharistia» autem idem est quod gratia, quae etiam supra posita est: est
<lb/>enim secundum ipsum eucharistia «scientia eius quod est quibus et quando
<lb/>impendendum gratiam, et qualiter et a quibus sumendum». Ponitur autem in
<lb/>definitione dictarum virtutum scientia, secundum quod omnes virtutes morales
<lb/>participant aliquid rationis et prudentiae; unde Socrates omnes virtutes dicebat
<lb/>esse scientias, ut dicitur 6 Ethic.
<lb/>AD OBIECTA
<lb/>Ad primum ergo dicendum, quod voluntaria iustificatio accipienda est hic non
<lb/>quaelibet, sed in determinato modo, ut dictum est.
<lb/>Ad secundum dicendum, quod impendere gratiam accipitur hic pro rependere
<lb/>ratione beneficii accepti; et sic patet quod non est idem quod liberalitas.
<lb/>Ad tertium dicendum, quod iam patet distinctio sanctitatis et eusebiae ex his
<lb/>quae dicta sunt; unde sanctitas eodem modo comparatur ad omnes virtutes,
<lb/>sicut et iustitia legalis: quia sicut iustitia legalis operatur actus omnium virtutum
<lb/>propter bonum commune, ita sanctitas propter Deum.
<lb/>Ad quartum dicendum, quod politica aequivocatur et ad cognitionem prudentiae
<lb/>et ad executionem iustitiae; et similiter legis positiva quae est pars politicae,
<lb/>ut ipse ibidem dicit.
<lb/><hi rend="bold">EXPOSITIO TEXTUS</hi>
<lb/>«In quo habuerunt usus eosdem». Virtutes enim quae consistunt circa passiones
<lb/>illatas, habuerunt eumdem usum in Christo quem in nobis propter passibilitatem
<lb/>corporis. Habuerunt etiam usum quem habent in patria propter perfectionem
<lb/>animae. Sed de virtutibus quae sunt circa passiones innatas secus est: quia
<lb/>istae passiones in Christo non fuerunt, ut necessarium esset eas per virtutem
<lb/>cohibere; unde etiam tentari potuit ab hoste; sed non a carne.
<lb/>«Sed alios usus habebunt». Ergo sunt aliae virtutes: quia habitus distinguuntur
<lb/>per actus. Et dicendum, quod sicut motus ad terminum et quies in termino
<lb/>pertinent ad eamdem virtutem naturalem, ita quies in fine non requirit alium
<lb/>habitum quam motus tendens in finem ipsum. Et hoc modo diversificantur actus
<lb/>virtutum in via et in patria.
<pb n="vol. 6, p. 720"/>
<lb/><hi rend="bold">IN TERTIUM SENTENTIARUM, DISTINCTIO 34</hi>
<lb/><hi rend="bold">DIVISIO PRIMAE PARTIS TEXTUS</hi>
<lb/>Postquam determinavit Magister de virtutibus, hic incipit determinare de donis.
<lb/>Dividitur autem haec pars in partes tres: in prima determinat de donis in communi;
<lb/>in secunda de quodam donorum, scilicet de timore, quod specialem difficultatem
<lb/>habet propter sui multiplicitatem, ibi: «Et quia de timore tractandi
<lb/>nobis occurrit locus, sciendum est, quatuor esse timores»; in tertia ostendit differentiam
<lb/>aliquorum donorum ad invicem propter maximam eorum convenientiam,
<lb/>35 distinct., ibi: «Post praemissa diligenter considerandum est in quo differat
<lb/>sapientia a scientia».
<lb/>Prima dividitur in duas: primo determinat de donis secundum veritatem; in
<lb/>secunda movet quamdam dubitationem contra veritatem praedeterminatam,
<lb/>ibi: «His autem videtur obviare quod Beda de timore Domini dicit». Circa primum
<lb/>duo facit: primo ostendit dona virtutes esse, et in patria permanere;
<lb/>secundo ostendit quod in Christo plenissime fuerunt, ibi: «In Christo etiam
<lb/>haec eadem fuisse Isaias ostendit».
<lb/>«His autem videtur obviare quod Beda de timore Domini dicit». Hic movet
<lb/>dubitationem contra determinata: et primo obiicit; secundo solvit, ibi: «Ad
<lb/>quod dicimus» etc.
<lb/><hi rend="bold">QUAESTIO 1</hi>
<lb/>Hic quaeruntur sex: 1 Utrum dona sint virtutes; 2 De numero donorum;
<lb/>3 Utrum maneant in patria; 4 Quomodo se habeant ad beatitudinem;
<lb/>5 Quomodo se habeant ad fructus; 6 Quomodo se habeant ad petitiones.
<lb/>ARTICULUS 1
<lb/><hi rend="bold">Utrum dona sint virtutes</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod dona sint virtutes. Gregorius enim dicit in Moralibus,
<lb/>quod per septem filios Iob, septem virtutes intelliguntur, scilicet sapientia, intellectus,
<lb/>scientia, consilium etc. Haec autem dicuntur septem dona Spiritus
<lb/>Sancti. Ergo dona sunt virtutes.
<lb/>2. Praeterea, Iacob. 1 dicit Glossa, quod per donum perfectum, quod dicitur
<lb/>esse desursum descendens a Patre luminum, intelliguntur dona gratuita. Sed
<lb/>virtutes inter bona gratuita continentur, cum Deus sine meritis praecedentibus
<lb/>eas nobis infundat, ut Augustinus dicit. Ergo virtutes sunt dona.
<lb/>3. Praeterea, per nomina in proprietates rerum spiritualium oportet devenire.
<lb/>Sed fere omnia nomina donorum ad aliquas virtutes pertinent: quia pietas ad
<lb/>iustitiam pertinet; fortitudo autem una de quatuor cardinalibus est; consilium
<lb/>autem pertinet ad prudentiam, ut dicit Philosophus, in 6 Ethic.; scientia autem
<lb/>et intellectus et sapientia ponuntur a Philosopho virtutes intellectuales. Ergo
<lb/>dona a virtutibus non distinguuntur.
<lb/>4. Praeterea, cuicumque convenit definitio, et definitum. Sed definitio virtutis,
<lb/>quam ponit Augustinus: «Virtus
<lb/>est bona qualitas mentis, qua recte vivitur, qua nullus male utitur, quam Deus
<lb/>in nobis operatur sine nobis», convenit donis; et similiter etiam quaecumque aliae
<lb/>definitiones quae de virtutibus communiter assignantur. Ergo dona sunt virtutes.
<lb/>5. Si dicatur quod dona differunt a virtutibus quia donum est aliquid perfectius
<lb/>virtute; contra. Secundum apostolum, et Augustinum,
<lb/>inter omnia alia dona Dei excellentius donum est caritas. Sed
<lb/>caritas ponitur virtus. Ergo donum non est perfectius virtute.
<lb/>6. Praeterea, Macrobius distinguit quatuor gradus virtutum,
<lb/>scilicet politicas, purgatorias, purgati animi, et exemplares, et unus gradus
<lb/>est super alium. In omnibus tamen gradibus nomen virtutis servatur. Ergo dona
<lb/>non possunt differre a virtutibus pro eo quod sunt supra virtutes.
<pb n="vol. 6, p. 722"/>
<lb/>SED CONTRA, ea quae ex opposito dividuntur, non sunt idem. Sed Gregorius,
<lb/>in principio Moral., dividit dona contra virtutes, dicens per septem
<lb/>filios Iob significari septem dona, per tres filias significari virtutes. Ergo dona
<lb/>non sunt virtutes.
<lb/>Praeterea, ea quae non sunt unius divisionis, non sunt eadem. Sed virtus alio
<lb/>modo dividitur in suas species quam donum. Ergo virtus non est idem quod
<lb/>donum.
<lb/>Praeterea, timor ponitur inter septem dona. Non tamen potest dici quod sit virtus:
<lb/>quia nec theologica, nec cardinalis. Ergo dona non sunt virtutes.
<lb/><hi rend="bold">Solutio</hi>
<lb/>Respondeo dicendum, quod circa hanc quaestionem diversimode determinatum
<lb/>est a diversis.
<lb/>Quidam enim moti ex diversitate nominum, hanc differentiam assignaverunt
<lb/>inter virtutes et dona, quod dona dicuntur per comparationem ad Deum dantem,
<lb/>virtutes autem per comparationem ad opera specialia et speciales materias;
<lb/>et ideo ponunt dona in superiori parte animae, virtutes autem in inferiori.
<lb/>Sed hoc non potest stare: quia comparatio donorum ad Deum dantem non potest
<lb/>esse nisi vel sicut ad efficientem, vel sicut ad obiectum, vel finem. Comparatio
<lb/>autem ad Deum sicut ad obiectum, non potest diversificare dona a virtutibus:
<lb/>quia non omnia dona habent Deum pro obiecto, cum scientia de temporalibus
<lb/>sit, fortitudo etiam circa difficilia; virtutes autem theologicae magis habent
<lb/>Deum pro obiecto quam dona. Similiter etiam nec comparatio ad Deum sicut
<lb/>ad causam efficientem vel finem: quia hoc commune est omnibus habitibus
<lb/>infusis; et secundum commune non attenditur differentia. Non enim potest dici
<lb/>quod immediatius a Deo procedant dona quam virtutes: quia caritas, quae est
<lb/>virtus, est donum, in quo omnia dona alia nobis donantur.
<lb/>Et ideo alii dicunt, quod dona sunt magis in ratione, sed virtutes sunt magis in
<lb/>voluntate: quia de virtutibus tantum duae inveniuntur in ratione sive intellectu,
<lb/>scilicet fides et prudentia; de donis autem quatuor. Sed hoc iterum non potest
<lb/>stare: quia eadem est differentia quae est divisiva generis et constitutiva speciei;
<lb/>unde si habitus infusus dividitur in virtutem et donum per hoc quod est in ratione
<lb/>vel voluntate esse, oportet quod esse in ratione sit differentia constitutiva vel quasi
<lb/>constitutiva doni, et esse in voluntate virtutis; et ita oportet dicere quod salvetur
<lb/>in omnibus quae continentur sub eis, et non in pluribus: quod patet esse falsum.
<lb/>Et ideo alii dicunt, quod virtutes sunt ad bene operandum, sed dona ad resistendum
<lb/>tentationibus. Sed hoc iterum nihil est: quia sicut eadem qualitas naturalis
<lb/>est qua ignis calefacit et qua resistit omni infrigidanti, ita idem habitus est
<pb n="vol. 6, p. 724"/>
<lb/>quo quis bona operatur et contrariis operibus repugnat: quia unicuique, secundum
<lb/>Philosophum, delectabilis est operatio secundum proprium
<lb/>habitum, et contrarium est quod illi operationi repugnat.
<lb/>Et ideo alii dicunt, quod virtutes sunt ad expurgandum animam a peccatis, sed
<lb/>dona ad sanandum animam a sequelis peccati, innitentes verbo Gregorii, qui
<lb/>dicit, quod sapientia datur contra stultitiam, intellectus contra
<lb/>hebetudinem, et sic de ceteris quae non nominant peccata, sed sequelas peccati.
<lb/>Sed hoc iterum, ut videtur, non sufficit: quia ad actum peccati consequitur
<lb/>macula, et reatus, quae per gratiam removentur; et iterum dispositio vel habitus,
<lb/>qui per habitus contrarios tolluntur; et sic videtur quod dona non possunt
<lb/>esse ad hoc specialiter quod sequelas peccati removeant. Et praeterea omnia
<lb/>illa quae Gregorius dicit, tolluntur per virtutes: quia praecipitationem tollit
<lb/>prudentia vel providentia, superbiam tollit humilitas; et sic non potest secundum
<lb/>hoc esse differentia propria inter virtutes et dona.
<lb/>Et ideo alii dicunt, quod virtutes sunt ad conformandum nos Christo in his quae
<lb/>bene operatus est, sed dona sunt ad conformandum ipsi in his quae fortiter passus
<lb/>est. Sed hoc iterum nihil videtur esse dictu: quia in passione Christi praecipue
<lb/>a sanctis proponuntur nobis imitanda caritas, humilitas, patientia, quae
<lb/>sunt virtutes, et magis quam sapientia et scientia, quae sunt dona. Unde videtur
<lb/>adinventio quaedam esse, et rationi non concordat.
<lb/>Et ideo alii dicunt, quod dona dantur ad altiores actus quam sint actus virtutum;
<lb/>et haec opinio inter omnes vera videtur. Unde ad huius intellectum sciendum,
<lb/>quod cum virtus in omnibus rebus inveniri possit, secundum quod habent
<lb/>aliquas proprias operationes, in quibus ad bene operandum ex propria virtute
<lb/>perficiuntur; loquentes tamen in morali materia de virtute, intelligimus de virtute
<lb/>humana, quae quidem ad operationem humanam bene exequendam perficit.
<lb/>Operatio autem hominis potest dici tripliciter. Primo ex potentia eliciente
<lb/>vel imperante operationem; sicut operatio rationis vel alicuius potentiae quae
<lb/>obedit rationi, quia a ratione habet homo quod sit homo; nutriri autem et videre
<lb/>non sunt operationes hominis inquantum est homo, sed inquantum est vivum
<lb/>vel animal; et secundum hoc omnes habitus perficientes ad operationes aliquas
<lb/>in quibus non communicat homo cum brutis, possunt dici virtutes humanae.
<lb/>Secundo dicitur operatio humana ex materia, sive obiecto, sicut illae quae
<lb/>habent pro materia passiones, sive operationes humanas: sic enim virtutes
<lb/>morales proprie virtutes humanae dicuntur. Unde dicit Philosophus 10 Ethicor.,
<lb/>quod opus speculativae virtutis est magis divinum quam humanum:
<lb/>quia habet necessaria et aeterna pro materia, non autem humana. Tertio dicitur
<lb/>humana ex modo, quia scilicet in operationibus humanis vel primo vel secundo
<lb/>modo, etiam modus humanus servatur. Si autem ea quae hominis sunt, supra
<lb/>humanum modum quis exequatur, erit operatio non humana simpliciter, sed
<lb/>quodammodo divina. Unde Philosophus, in 7 Ethic., contra virtutem simpliciter
<lb/>dividit virtutem heroicam, quam divinam dicit, eo quod per excellentiam
<lb/>virtutis homo fit quasi Deus.
<pb n="vol. 6, p. 726"/>
<lb/>Et secundum hoc dico, quod dona a virtutibus distinguuntur in hoc quod virtutes
<lb/>perficiunt ad actus modo humano, sed dona ultra humanum modum: quod patet
<lb/>in fide et intellectu. Connaturalis enim modus humanae naturae est ut divina
<lb/>non nisi per speculum creaturarum et aenigmata similitudinum percipiat; et ad
<lb/>sic percipienda divina perficit fides, quae virtus dicitur. Sed intellectus donum,
<lb/>ut Gregorius dicit, de auditis mentem illustrat, ut homo
<lb/>etiam in hac vita praelibationem futurae manifestationis accipiat; et ad hoc
<lb/>etiam consonat nomen doni. Illud enim proprie donum dici debet quod ex sola
<lb/>liberalitate donantis competit ei in quo est, et non ex debito suae conditionis.
<lb/>AD OBIECTA
<lb/>Ad primum ergo dicendum, quod dona possunt dici virtutes, inquantum perficiunt
<lb/>ad bene operandum, et humanae, secundum quod operationes quae ex
<lb/>donis eliciuntur, non sunt communes hominibus et brutis; sed sunt supra virtutes,
<lb/>inquantum ultra humanum modum perficiunt.
<lb/>Ad secundum dicendum, quod ratio doni non salvatur in virtutibus etiam infusis,
<lb/>quantum ad omnia, secundum quod salvatur in donis praedictis: quia
<lb/>modus operandi qui est in virtutibus, est secundum conditionem humanam,
<lb/>quamvis substantia habitus sit ex divino munere; et ita aliquo modo potest dici
<lb/>virtus donum.
<lb/>Ad tertium dicendum, quod quia ea quae sunt supra nos, non possumus cognoscere
<lb/>nisi ex his quae secundum nos sunt; ideo nomina donorum sumuntur ex his
<lb/>quae virtutibus conveniunt, quamvis in donis illa quae sunt virtutum, sint modo
<lb/>eminentiori quam in virtutibus: unde aequivoce praedicta nomina de virtutibus
<lb/>et donis dicuntur.
<lb/>Ad quartum dicendum, quod in omnibus definitionibus datis de virtutibus
<lb/>humanis vel exprimitur aliquid quod ad modum humanum pertinet, vel in ipso
<lb/>actu, ex quo sumitur definitio virtutis, intelligitur modus agendi homini proportionatus:
<lb/>unde definitiones illae non conveniunt donis secundum quod de virtutibus
<lb/>dantur.
<lb/>Ad quintum dicendum, quod voluntas non habet aliquam imperfectionem de
<lb/>ratione sua in nobis quantum ad modum suae operationis, sicut intellectus, qui
<lb/>cognoscit accipiendo a phantasmatibus; unde in statu viae Deum per essentiam
<lb/>amamus, non autem videmus. Et ideo non potest accipi supra illam virtutem
<lb/>quae est in voluntate, aliquod donum perficiens ad agendum nobiliori modo
<lb/>quam sit modus virtutis; et ideo cum donum non sit supra virtutem nisi ratione
<lb/>modi, non erit inconveniens quod virtus perficiens voluntatem quantum ad sui
<lb/>supremum, dignior sit quolibet dono.
<lb/>Ad sextum dicendum, quod dona de quibus nunc loquimur, sunt virtutes divinae;
<lb/>unde reducuntur ad virtutes exemplares quas ponit in Deo, quae non sunt
<lb/>idem specie cum virtutibus politicis, sed sunt supra eas, ut dicit Philosophus in
<lb/>7 Ethic.
<pb n="vol. 6, p. 728"/>
<lb/>ARTICULUS 2
<lb/><hi rend="bold">Utrum dona debeant esse plura quam septem</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod plura debeant esse dona quam septem assignata. Dona enim
<lb/>perficiunt ad modum altiorem quam virtus. Ergo singulis virtutibus debent
<lb/>respondere singula dona. Sed inter theologicas virtutes soli fidei videntur dona
<lb/>aliqua respondere, sicut intellectus, et sapientia. Ergo videtur quod debeant
<lb/>esse alia dona quae respondeant spei et caritati.
<lb/>2. Praeterea, circa ea quae sunt temperantiae magis homo infirmatur quam
<lb/>circa materiam alicuius alterius. Sed dona dantur ad tollendam imperfectionem
<lb/>quae est in virtutum actibus ex conditione humanae naturae. Ergo temperantiae
<lb/>debet respondere aliquod donum.
<lb/>3. Praeterea, inter ista dona ponuntur tria quae pertinent ad executionem, ut
<lb/>pietas, fortitudo et timor. Sed fortitudini adiungitur suum motivum, scilicet consilium;
<lb/>pietati vero scientia. Ergo timori debet aliquod directivum alterum
<lb/>assignari.
<lb/>4. Praeterea, ad iustitiam reducuntur, sicut partes, pietas, latria, amicitia, et
<lb/>multa alia, ut supra dictum est. Ergo qua ratione pietas ponitur donum, eadem
<lb/>ratione omnes aliae partes iustitiae.
<lb/>5. Praeterea, ad prudentiam pertinet non solum consilium, sed etiam iudicium,
<lb/>sicut supra dictum est. Ergo sicut consilium ponitur donum, ita et iudicium.
<lb/>6. SED CONTRA, videtur quod debeant esse pauciora. Quia quanto aliqua cognitio
<lb/>est altior, tanto magis universalis, et minus multiplex. Sed dona sunt supra
<lb/>virtutes. Cum igitur virtutes ad cognitionem pertinentes sint fides et prudentia,
<lb/>non debent eis quatuor dona ad cognitionem pertinentia respondere.
<lb/>7. Praeterea, donum, ut dictum est, videtur aliquid altius quam bonum virtutis
<lb/>esse. Sed timor non videtur sonare in aliquam eminentiam. Ergo non videtur
<lb/>quod debeat inter dona computari.
<lb/>8. Praeterea, non potest esse species altior suo genere, neque aliquid altius
<lb/>seipso. Sed donum est aliquid altius virtute. Cum ergo pietas sit pars iustitiae,
<lb/>et fortitudo sit quaedam virtus cardinalis, videtur quod neutra debeat dici donum.
<lb/><hi rend="bold">Solutio</hi>
<lb/>Respondeo dicendum, quod, sicut ex praedictis patet, tria sunt genera virtutum.
<lb/>Sunt enim virtutes intellectuales, theologicae et morales, in quibus omnibus hoc
<lb/>commune invenitur quod perficiunt ad actus suos secundum humanum modum.
<pb n="vol. 6, p. 730"/>
<lb/>Unde cum donum elevet ad operationem quae est supra humanum modum,
<lb/>oportet quod circa materias omnium virtutum sit aliquod donum quod habeat
<lb/>aliquem modum excellentem in materia illa; nec tamen oportet quod tot sint
<lb/>dona quot sunt virtutes: quia in unoquoque genere in quo multa continentur,
<lb/>convenit esse unum summum; et ita respectu multarum virtutum quae sunt
<lb/>unius coordinationis, potest unum donum excellentiam importare. Sicut etiam
<lb/>supra dictum est, multae virtutes, etiam quae sunt circa diversas materias,
<lb/>assignantur partes unius virtutis, secundum quod in materia eius communicant.
<lb/>Operatio autem humana, ad quam humano modo virtus perficit, vel pertinet ad
<lb/>contemplationem, secundum quam conspiciuntur necessaria et aeterna; vel
<lb/>pertinet ad actionem, secundum quam disponuntur contingentia, quae libero
<lb/>arbitrio sunt subiecta. In contemplatione autem humana duplex est via. Una
<lb/>secundum quam proceditur ad agnitionem necessariorum et aeternorum, quae
<lb/>pertinet ad inventionem. Alia secundum quam ex principiis primis alia ordinantur,
<lb/>quae pertinet ad iudicium. In prima autem via proceditur humano modo ex
<lb/>sensu in memoriam, ex memoria in experimentum, et ex experimento in prima
<lb/>principia, quae statim notis terminis cognoscuntur; et hunc processum perficit
<lb/>«intellectus», qui est habitus principiorum. Ulterius in eadem via proceditur
<lb/>inquirendo ex istis principiis in conclusiones; et ad hoc perficit alia virtus intellectualis,
<lb/>quae dicitur «scientia» quantum ad ea quae rationi subiacent; in his
<lb/>autem quae super rationem sunt, perficit «fides», quae est inspectio divinorum
<lb/>in speculo et in aenigmate. Quod autem spiritualia quasi nuda veritate capiantur,
<lb/>supra humanum modum est; et hoc facit donum «intellectus», qui de auditis
<lb/>per fidem mentem illustrat, ut dicit Gregorius. In alia autem via contemplationis
<lb/>modus humanus est ut ex simplici inspectione primorum principiorum et altissimarum
<lb/>causarum homo de inferioribus iudicet et ordinet; et hoc fit per «sapientiam»,
<lb/>quam ponit Philosophus intellectualem virtutem in 6 Ethic., quia
<lb/>sapientis est ordinare, ut in principio Metaphysic. dicitur. Sed quod homo
<lb/>illis causis altissimis uniatur transformatus in earum similitudinem, per modum
<lb/>quo «qui adhaeret Deo, unus spiritus est», 1 Corinth. 6, ut sic quasi ex intimo
<lb/>sui de aliis iudicet et ordinet non solum cognoscibilia, sed etiam actiones
<lb/>humanas et passiones; hoc supra humanum modum est, et hoc per «sapientiae»
<lb/>donum efficitur.
<lb/>Ex parte autem actionis duo inveniuntur; scilicet dirigere, quod pertinet ad
<lb/>cognitionem; et exequi, quod est affectionis. In cognitione autem practica, quae
<lb/>dirigit in operibus moralibus, invenitur duplex via, sicut et in contemplationis
<lb/>cognitione, scilicet inventio, et iudicium. In inventione autem modus humanus
<lb/>est quod procedatur inquirendo et coniecturando ex his quae solent accidere:
<lb/>quia ex talibus et circa talia est moralis consideratio, ut Philosophus dicit: et
<lb/>haec inventio secundum hunc modum perficitur per «eubuliam», quae est bona
<lb/>consiliatio. Sed quod homo accipiat hoc quod agendum est, quasi per certitudinem
<lb/>a Spiritu Sancto edoctus, supra humanum modum est; et ad hoc perficit
<pb n="vol. 6, p. 732"/>
<lb/>donum «consilii». In via autem altera modus humanus est quod ex his quae frequenter
<lb/>solent accidere, homo de inventis per consilium iudicet probabiliter,
<lb/>quod fit per «gnomen», et «synesim»; et ulterius ordinem huius iudicii imponat
<lb/>inferioribus, quod fit per «prudentiam», quae praeceptiva est. Sed quod homo
<lb/>certitudinaliter sentiat de his quae agenda occurrunt, supra hominem est, et
<lb/>hoc fit per donum «scientiae», quae docet conversari in medio pravae et perversae
<lb/>nationis; unde et ipsum nomen certitudinem importat.
<lb/>Executio autem activae vitae in duobus consistit: scilicet in operationibus, quibus
<lb/>fit communicatio ad alterum, et in passionibus, quibus homo ad seipsum
<lb/>disponitur. Operationes autem quibus fit communicatio ad alterum, secundum
<lb/>humanum modum regulantur, vel ex eo ad quem est communicatio, sicut cum ei
<lb/>aliquid exhibetur, quod facit «iustitia»; vel ex ipso qui ad alterum sua communicat,
<lb/>inquantum bonum eius relucet in tali communicatione, ut mensura harum
<lb/>communicationum: quae quidem communicatio vel est in hoc quod homo sua tribuit,
<lb/>quod facit «liberalitas» in mediocribus, et «magnificentia» in maximis
<lb/>donis vel sumptibus: vel in eo quod seipsum alteri exhibet sive per cognitionem,
<lb/>ut scilicet cognoscatur talis qualis est per dicta et facta, quod facit virtus quaedam
<lb/>quae a Philosopho dicitur «veritas»; sive per affectionem,
<lb/>inquantum se delectabilem exhibet sociis, ut in ludis, quod facit «eutrapelia»; vel
<lb/>in communi vita, quod facit «amicitia», quae a Philosopho virtus ponitur
<lb/>per quam homo ad unumquemque decenter se habet in dictis et factis. Sed
<lb/>quod ratio communicationis quantum ad omnia praedicta non attendatur ex
<lb/>bono communicantis, vel eius ad quem est communicatio, ut in his terminis includatur,
<lb/>ut homo alteri tantum tribuat quantum debet, vel quantum ei expedit qui
<lb/>tribuit, sed quantum est Deo acceptum divinum bonum quod in se vel in proximo
<lb/>relucet, hoc supra humanum modum est; et hoc fit per donum «pietatis».
<lb/>Passiones autem vel pertinent ad concupiscibilem vel ad irascibilem. In passionibus
<lb/>ergo irascibilis dirigendis secundum humanum modum accipitur pro
<lb/>mensura vel regula, rationis bonum. Passiones enim irascibilis ad tria reducuntur.
<lb/>Primum est spes, quae est respectu ardui boni consequendi: quae quidem
<lb/>dirigitur per hoc quod homo pensatis viribus propriis secundum eorum mensuram
<lb/>ad ardua virtutis opera se extendat; et hoc facit «magnanimitas» quae est
<lb/>circa magnos honores, et quaedam virtus innominata, quae est circa mediocres.
<lb/>Honor enim virtuti debetur. Secundum autem est timor et audacia, quae sunt
<lb/>respectu mali difficilis imminentis; et in his passionibus dirigimur, ut secundum
<lb/>quantitatem suarum virium quis huiusmodi aggrediatur vel fugiat, quod ad
<lb/>«fortitudinis» virtutem pertinet. Tertium ira, quae consurgit ex laesione praecedente,
<lb/>in qua dirigimur ut homo non insurgat in vindictam ultra quantitatem
<lb/>offensae; et ordinem iuris, quod facit «mansuetudo». Sed quod homo in omnibus
<lb/>his pro mensura accipiat divinam virtutem, ut scilicet ad ardua virtutis
<lb/>opera se extendat, ad quae scit se suis viribus non sufficere, et pericula quae
<pb n="vol. 6, p. 734"/>
<lb/>vires suas excedant, non formidet divino auxilio innixus, et de illatis iniuriis
<lb/>non solum vindictam non requirat, sed etiam gloriam habeat in remuneratione
<lb/>intendens, supra humanum modum est: et hoc totum efficitur per donum
<lb/>«fortitudinis».
<lb/>In passionibus autem concupiscibilis, quae sunt amor, concupiscentia et delectatio,
<lb/>secundum humanum modum dirigimur ad bonum rationis, ut scilicet tantum
<lb/>homo ad temporalia bona afficiatur quantum indiget; quod fit per «temperantiam»,
<lb/>quae est circa maximas delectationes et concupiscentias, et secundum
<lb/>alias ei annexas. Sed quod homo ex reverentia divinae maiestatis omnia
<lb/>haec ut stercora arbitretur, supra humanum modum est; et hoc per donum
<lb/>«timoris» perficitur; unde in Psalm. 118, 120, dicitur: «Confige timore tuo carnes
<lb/>meas».
<lb/>Quidam vero accipiunt numerum donorum secundum pronitates ad peccatum,
<lb/>eo quod donum est ad auferendum defectum potentiae in qua est virtus; unde
<lb/>dicunt quod contra pronitatem ad superbiam est «timor» ad humilitatem inclinans;
<lb/>contra pronitatem ad invidiam, quae proximo compati nescit, est «pietas»;
<lb/>contra avaritiam «scientia», cuius est bene conversari cum hominibus,
<lb/>unicuique reddendo quod suum est, quod avaritiae opponitur; contra accidiam,
<lb/>«fortitudo»; contra iram, quae agit omnia in praecipiti, «consilium»; contra
<lb/>gulam quae sensus hebetat, «intellectus»; contra luxuriam «sapientia», quia
<lb/>gustato spiritu desipit omnis caro.
<lb/>Alii vero accipiunt numerum donorum secundum ea quae in Christo exigebantur
<lb/>ad patiendum: quae quidem fuerunt quatuor: scilicet reverentia ad patrem
<lb/>mittentem, et sic est «timor»; compassio vel misericordia ad eos pro quibus
<lb/>patiebatur, et sic est «pietas»; virilitas ad passiones sustinendas, et sic est «fortitudo»;
<lb/>et fructus passionis consideratio, et sic est «intellectus». «Consilium»
<lb/>autem fortitudinem dirigit, «scientia» pietatem, «sapientia» intellectum.
<lb/>Alii vero accipiunt secundum ea quae ex peccato consequuntur. Consequuntur
<lb/>enim in concupiscibili duritia, ut non subveniatur proximo, et contra hanc est
<lb/>«pietas»; in irascibili timiditas, contra quam est «fortitudo»; et praesumptio,
<lb/>sive audacia, contra quam est «timor». In rationali vero respectu finis, hebetudo
<lb/>ut non cognoscatur, contra quam est «intellectus»; et stultitia, ut non afficiatur
<lb/>aliquis debite ad finem, et contra hanc est «sapientia». Sed respectu eorum
<lb/>quae sunt ad finem, ignorantia, qua scilicet homo nescit quid expediat ad prosecutionem
<lb/>finis, et contra hanc est «scientia»; et praecipitatio, per quam homo
<lb/>ex impetu passionis magis ducitur in his quae sunt agenda, quam ex electione,
<lb/>et contra hanc est «consilium».
<lb/>Alii vero aliter accipiunt, dicentes, quod dona perficiunt in duplici vita. In contemplativa
<lb/>quidem «sapientia» per modum gustus experientis; «intellectus» per
<lb/>modum visus inspicientis. In activa autem quantum ad recessum a malo,
<lb/>«timor»; quantum ad operationem boni, ad quod omnes tenentur, «pietas» ut
<pb n="vol. 6, p. 736"/>
<lb/>exequens, et «scientia» ut dirigens; quantum vero ad operationem boni,
<lb/>ad quod non omnes tenentur, «fortitudo» ut exequens, et «consilium» ut dirigens.
<lb/>Sed prima assignatio magis videtur accepta secundum proprias rationes
<lb/>donorum.
<lb/>AD OBIECTA
<lb/>Ad primum igitur dicendum, quod fides est in intellectu, spes autem et caritas in
<lb/>voluntate, ut prius dictum est. Intellectus autem humanus ex sua natura habet
<lb/>imperfectionem in modo intelligendi, quia spiritualia non potest percipere nisi
<lb/>deveniens in ea ex sensibilibus; sed voluntas non habet ex sui natura aliquem
<lb/>modum imperfectionis, ut dictum est; et ideo caritati et spei non respondet aliquod
<lb/>donum quod perfectiori modo operetur: imperfectio enim quae est in actu
<lb/>spei, non est ex modo operandi, sed magis ex distantia obiecti.
<lb/>Ad secundum dicendum, quod perfectio temperantiae consistit in retrahendo a
<lb/>delectationibus circa quae est, unde et nomen accepit; perfectio autem fortitudinis
<lb/>in sustinendo, vel aggrediendo; iustitiae autem in operando quae ad alterum
<lb/>sunt. Et ideo iustitiae respondet donum quod est ad operandum, scilicet
<lb/>«pietas»; et fortitudini donum quod est ad sustinendum et aggrediendum, quod
<lb/>eodem nomine nominatur: temperantiae autem donum quod sonat in recessum
<lb/>ab aliquo, scilicet «timor», ut prius dictum est.
<lb/>Ad tertium dicendum, quod idem est directivum in recessu a termino et in
<lb/>accessu ad alium terminum; et ideo «timor», qui sonat in recessum, non habet
<lb/>aliquod speciale directivum praeter ea quae dirigunt in aliis exequentibus,
<lb/>quae pertinent ad accessum ad terminum.
<lb/>Ad quartum dicendum, quod quia donum elevat hominem ad id quod est supra
<lb/>se, ideo convenienter donum respondens iustitiae ex illa parte iustitiae sumitur
<lb/>quae ei quod maxime supremum est, debetur. Huiusmodi autem est pietas,
<lb/>quae debetur Deo, et patri carnali, vel etiam patriae.
<lb/>Ad quintum dicendum, quod iudicium prudentiae per donum «scientiae» perficitur,
<lb/>sicut et consilium per donum «consilii».
<lb/>Ad sextum dicendum, quod multae aliae virtutes pertinent ad cognitionem quam
<lb/>fides et prudentia, sicut patet de omnibus intellectualibus; et ideo ratio procedit
<lb/>ex falsis.
<lb/>Ad septimum dicendum, quod «timor» sonat in quamdam subiectionem hominis
<lb/>per quamdam reverentiam. Quanto autem creatura magis Creatori subiicitur,
<lb/>tanto altior est; sicut materia quanto magis subiicitur formae, tanto perfectior
<lb/>est; et ideo «timor» in excellentiam sonat, secundum quod importat reverentiam
<lb/>ad Deum: sic enim maxime donum est.
<lb/>Ad octavum dicendum, quod «pietas» quae est donum, est supra iustitiam, et
<lb/>supra omnes partes eius, ut ex praedictis patet, et ideo non est idem cum pietate,
<lb/>quae est pars iustitiae.
<pb n="vol. 6, p. 738"/>
<lb/>ARTICULUS 3
<lb/><hi rend="bold">Utrum dona maneant in patria</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod dona non remaneant in patria. Donum enim fortitudinis videtur
<lb/>esse contra difficultates ordinatum. Sed in patria non erit aliqua difficultas.
<lb/>Ergo ibi non erit fortitudinis donum.
<lb/>2. Praeterea, pietas est ad compatiendum proximo. Sed in patria non erit compassio.
<lb/>Ergo nec pietas donum.
<lb/>3. Praeterea, timor est ad retrahendum a malo, et ex fide consequitur. Sed in
<lb/>patria evacuabitur fides, et omne malum cessabit. Ergo non erit ibi timor.
<lb/>4. Praeterea, secundum Damascenum, consilium est de
<lb/>dubiis. Sed in patria non erit dubitatio. Ergo nec consilium.
<lb/>5. Praeterea, 1 Corinth. 13, 8: «Scientia destruetur»; ipsa enim docet conversari
<lb/>in medio pravae et perversae nationis; quod in patria penitus non erit.
<lb/>Ergo neque donum scientiae erit in patria.
<lb/>6. Praeterea, dona omnia, ut dictum est, tollunt imperfectionem quae est in virtutibus
<lb/>quantum ad modum operandi. Sed in patria non erit imperfectio. Ergo
<lb/>donis non indigebimus; sed ipsae virtutes perfectae sufficient.
<lb/>SED CONTRA, Christus fuit simul verus viator et comprehensor. Sed in Christo
<lb/>fuerunt dona excellentissima, ut patet per id quod dicitur Isai. 2. Ergo per comprehensionem
<lb/>gloriae non excluduntur, et ita remanebunt in patria.
<lb/>Praeterea, dona sunt perfectiora virtutibus cardinalibus. Sed illae manent in
<lb/>patria. Ergo multo fortius dona.
<lb/>Praeterea, per donum elevatur homo supra humanum modum, sicut patet ex
<lb/>dictis. Sed hoc praecipue erit in patria, quando erimus aequales Angelis Dei, ut
<lb/>dicitur Matth. 22. Ergo dona permanebunt in patria.
<lb/><hi rend="bold">Solutio</hi>
<lb/>Respondeo dicendum, quod modus unicuique rei ex propria mensura praefigitur;
<lb/>unde modus actionis sumitur ex eo quod est mensura et regula actionis; et
<lb/>ideo cum dona sint ad operandum supra humanum modum, oportet quod donorum
<lb/>operationes mensurentur ex altera regula quam sit regula humanae virtutis,
<lb/>quae est ipsa Divinitas ab homine participata suo modo, ut iam non humanitus,
<lb/>sed quasi Deus factus participatione, operetur, ut ex praedictis patet;
<pb n="vol. 6, p. 740"/>
<lb/>et ita omnia dona communicant in mensura operationis; differunt autem in
<lb/>materia circa quam operantur. Illa enim quae in vita activa perficiunt, habent
<lb/>materiam communem cum moralibus virtutibus; illa vero quae perficiunt in vita
<lb/>contemplativa, habent materiam communem cum theologicis et intellectualibus
<lb/>virtutibus, eo quod praecipuum obiectum contemplationis Deus est, qui est
<lb/>obiectum theologicarum virtutum.
<lb/>Dona igitur illa quae perficiunt in vita activa, non manent quantum ad actus
<lb/>quos habent circa propriam materiam, sicut nec virtutes cardinales: quia nec
<lb/>timor a noxiis retrahit, nec fortitudo difficilia sustinere facit: sed remanebunt
<lb/>quantum ad actus quos habent circa Deum, qui est mensura operationis in illis,
<lb/>sicut timor hominem per reverentiam Deo subiiciet. Dona autem illa quae perficiunt
<lb/>in vita contemplativa, remanebunt quantum ad actus quos habent circa
<lb/>propriam materiam, et quantum ad actus quos habent circa propriam mensuram;
<lb/>sed perficientur quantum ad modum: quia quantumcumque dona ad altiorem
<lb/>modum elevent quam sit communis homini modus, nunquam tamen in via
<lb/>ad modum patriae pertingere possunt.
<lb/>AD OBIECTA
<lb/>Et per hoc patet responsio ad prima quinque, quae procedunt de donis perficientibus
<lb/>in vita activa secundum actus quos habent circa propriam materiam.
<lb/>Ad sextum dicendum, quod dona illa quae communicant cum virtutibus in
<lb/>obiecto quod in patria remanebit, non remanebunt in patria a virtutibus illis
<lb/>distincta, a quibus non distinguuntur nisi ex imperfectione et perfectione in
<lb/>modo operationis; quod patet de intellectu et fide: quia visio, quae fidei succedit,
<lb/>ad intellectus donum perfectum pertinet, ut patet in Glossa, Matth. 5. Et
<lb/>similiter est de sapientia, per quam filii Dei vocabimur in comparatione ad
<lb/>spem, quae ad hanc celsitudinem aspirat. Sed dona illa quae communicant cum
<lb/>virtutibus moralibus in materia quae in patria non remanebit, non remanebunt
<lb/>quo ad actus quos habent circa materiam illam in qua cum virtutibus communicabant,
<lb/>sed quantum ad actus quos habent circa mensuram, in qua non communicant
<lb/>cum virtutibus. Et ideo actus illorum donorum remanebunt distincti ab
<lb/>actibus virtutum qui erunt in patria; et erunt actus horum donorum medii inter
<lb/>actus virtutum theologicarum et actus moralium virtutum, sicut qui in patria
<lb/>remanebunt: quia actus virtutum theologicarum erunt circa Deum secundum se,
<lb/>sicut caritatis in diligendo ipsum; actus vero doni erunt circa Deum, inquantum
<lb/>est regula dirigens ad operandum in omnibus aliis; sicut timor reverentiam ad
<lb/>Deum habebit, ex qua in hac vita omnia mundi prospera contempsit. Actus vero
<lb/>virtutis cardinalis erit circa finem proprium, quem quis consecutus est ex meritoriis
<lb/>actibus virtutum; sicut actus temperantiae nullo defectu noxio delectari,
<lb/>ut in praecedenti distinctione dictum est.
<pb n="vol. 6, p. 742"/>
<lb/>ARTICULUS 4
<lb/><hi rend="bold">Utrum beatitudines respondeant singulis donis</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod beatitudines non respondeant singulis donis. Sicut enim supra
<lb/>dictum est, singulis virtutibus non respondent singula dona. Sed beatitudines
<lb/>sunt virtutes, ut dicit Glossa:
<lb/>«In sermone, inquit, Domini septem praemittuntur virtutes, quae et beatitudines
<lb/>dicuntur, quia perfectos et bonos faciunt». Ergo beatitudines et dona non
<lb/>respondent sibi invicem.
<lb/>2. Praeterea, in via non potest esse beatitudo rei, sed spei tantum. Sed quilibet
<lb/>actus meritorius facit sperare beatitudinem, quia spes est ex meritis proveniens,
<lb/>ut supra, dist. 26, dictum est. Ergo non oportet quod beatitudines respondeant
<lb/>donis, quae sunt supra modum humanum perficientia, sed virtutibus, quantumcumque
<lb/>imperfectis.
<lb/>3. Praeterea, beatitudines ponuntur geminatae, sicut patet Matth. 5, 3: «Beati
<lb/>pauperes spiritu, quoniam ipsorum est regnum caelorum»; hoc totum ad unam
<lb/>beatitudinem pertinet. Dona autem ponuntur singillatim. Ergo dona et beatitudines
<lb/>non correspondent sibi invicem.
<lb/>4. Praeterea, inter dona primo computatur sapientia. Sed sapientiae non correspondet
<lb/>paupertas spiritus quae prima inter beatitudines ponitur. Ergo beatitudines
<lb/>non recte respondent donis.
<lb/>5. Praeterea, dona sunt tantum septem; beatitudines autem octo. Ergo non
<lb/>respondent sibi invicem.
<lb/>6. Praeterea, inter dona ponuntur quatuor ad cognitionem pertinentia. Sed
<lb/>inter beatitudines una tantum pertinet ad cognitionem, illa scilicet qua dicitur:
<lb/>Beati mundo corde, quoniam Deum videbunt. Ergo non respondent
<lb/>beatitudines donis.
<lb/>7. Praeterea, scientia in omnibus actibus qui ad vitam activam pertinent, videtur
<lb/>dirigere. Ergo scientiae non magis correspondet illa beatitudo: «Beati qui
<lb/>lugent», ut Glossa dicit, quam aliqua aliarum.
<lb/>SED CONTRA est quod dicitur in Glossa Matth. 5: ibi enim singulae beatitudines
<lb/>singulis donis adaptantur.
<lb/>Praeterea, beatitudo, sive felicitas, secundum Philosophum,
<lb/>est operatio secundum perfectam virtutem. Sed dona sunt perfectissimae virtutes,
<lb/>ut ex dictis patet. Ergo et beatitudines correspondent donis.
<lb/>Praeterea, dona a magistris ponuntur media inter virtutes et beatitudines. Sed
<lb/>dona respondent virtutibus, ut ex dictis patet. Ergo et beatitudines respondent
<lb/>donis.
<pb n="vol. 6, p. 744"/>
<lb/><hi rend="bold">Solutio</hi>
<lb/>Respondeo dicendum, quod quidam dicunt, quod beatitudines sunt quidam
<lb/>habitus perfectiores donis, sicut dona sunt perfectiora virtutibus. Unde dicunt,
<lb/>quod virtutes perficiunt ad actus primos, dona autem ad actus secundos, sed
<lb/>beatitudines ad actus tertios. Sed non de facili potest assignari differentia inter
<lb/>actus beatitudinum et donorum, quae sufficiat ad differentiam habituum: quod
<lb/>patet ex differentia quam assignant, quae non est nisi secundum intensionem et
<lb/>remissionem, quod non sufficit ad diversificandum habitum.
<lb/>Et ideo aliter dicendum, quod beatitudines non sunt habitus distincti a virtutibus
<lb/>et donis; sed sunt operationes virtutum perfectarum ex adiunctione donorum,
<lb/>sive potius operationes ipsorum donorum. Et hoc consonat dictis sanctorum,
<lb/>qui beatitudines virtutes nominant eo modo loquendi quo virtus dicitur
<lb/>actus virtutis. Consonat etiam ipsi Evangelio, quod inter beatitudines multa
<lb/>enumerat quae manifeste ad dona vel virtutes pertinent. Consonare etiam videtur
<lb/>ad hoc Magister, qui de beatitudinibus specialem tractatum non facit sicut
<lb/>de virtutibus et donis. Consonat etiam philosophorum dictis, qui felicitatem
<lb/>dicunt etiam esse operationem secundum perfectam virtutem.
<lb/>Perfectio autem virtutis potest tripliciter accipi. Primo quantum ad speciem virtutis,
<lb/>sicut prudentia quae dirigit alias virtutes morales, et sapientia quae dirigit
<lb/>alias intellectuales. Unde a Philosopho felicitas civilis
<lb/>ponitur operatio prudentiae; felicitas autem contemplativa, sapientiae. Secundo
<lb/>quantum ad statum perfectionis, ad quam perfectionem virtus pervenit per augmentum:
<lb/>et haec etiam perfectio requiritur ad felicitatem secundum
<lb/>Philosophum: quia sicut una dies non facit ver, ita nec beatum.
<lb/>Tertio quantum ad modum; et sic dona possunt dici perfectae virtutes, ut
<lb/>ex dictis patet: vel etiam virtutes quibus dona adiunguntur, secundum quod
<lb/>unus habitus ex additione alterius adiuvatur; et sic beatitudines, de quibus
<lb/>loquitur Dominus, Matth. 5, dicuntur operationes perfectae virtutis.
<lb/>Et quia dona, ut dictum est, habent duplices actus, quosdam qui pertinent ad
<lb/>viam, et quosdam qui pertinent ad patriam; ideo in singulis beatitudinibus duo
<lb/>ponuntur: unum pertinens ad statum viae, aliud autem ad statum patriae.
<lb/>Differt tamen in his quae pertinent ad vitam contemplativam et activam. Vita
<lb/>enim contemplativa et hic incipit, et in futuro consummatur; unde actus qui
<lb/>erunt perfecti in patria, quodammodo in hac vita inchoantur, sed imperfecti
<lb/>sunt. Donum autem intellectus cuius est spiritualia apprehendere, in patria ad
<lb/>ipsam divinam essentiam pertinget, eam intuendo; unde in sexta beatitudine
<lb/>quae ad donum intellectus pertinet, ponitur quantum ad statum patriae:
<lb/>«Quoniam ipsi Deum videbunt». Sed in statu viae spiritualia, et praecipue
<lb/>Deum, magis videmus cognoscendo quid non est, quam apprehendendo quid
<lb/>est; et ideo quantum ad statum viae ponitur «cordis munditia» non solum a
<lb/>passionum illecebris (quam munditiam donum intellectus non facit, sed praesupponitur
<pb n="vol. 6, p. 746"/>
<lb/>per vitam activam perfectam), sed etiam ab erroribus, et phantasmatibus,
<lb/>et spiritualibus formis a quibus omnibus docet abscedere Dionysius in
<lb/>lib. de mystica Theologia tendentes in divinam contemplationem.
<lb/>Similiter etiam donum sapientiae, cuius est spiritualia quae intellectus
<lb/>apprehendit, iudicare sive ordinare sive approbare, infallibiliter et recte iudicabit
<lb/>et ordinabit de omnibus quae ei subduntur, sive sint apprehensiones sive
<lb/>operationes; et in hoc quaedam similitudo Deitatis in homine apparebit, cum
<lb/>Deus a providendo et iudicando nomen acceperit, secundum quam homo filius
<lb/>Dei manifeste ostendetur. Unde in septima beatitudine, quae ad sapientiam,
<lb/>reducitur dicitur: «Quoniam filii Dei vocabuntur». In statu autem viae magis
<lb/>operatur in removendo impedimenta, quae praedictam ordinationem perturbare
<lb/>possunt, quam eam assequatur; et ideo «pacificatio» ponitur in septima beatitudine
<lb/>quantum ad statum viae, per quam perturbantia pacem, quae est ordinationis
<lb/>praedictae terminus, quietare conatur et in seipso et etiam quantum ad
<lb/>alios qui quocumque modo ei obediunt.
<lb/>Activae autem vitae finis est non cognitio, sed operatio; et ideo actus consilii et
<lb/>scientiae, quae in vita activa dirigunt, non computantur inter beatitudines; sed
<lb/>tamen beatitudines, quae sunt actus donorum exequentium, in Glossa, Matth. 5,
<lb/>ei attribuuntur inquantum actus habitus exequentis est etiam quodammodo
<lb/>habitus dirigentis.
<lb/>Ad donum autem timoris, ut dictum est, pertinet omnia temporalia bona ex
<lb/>reverentia divinae maiestatis despicere: quorum quaedam sunt extrinseca, sicut
<lb/>divitiae et honores, et horum contemptus ad primam beatitudinem pertinet, qua
<lb/>dicitur: «Beati pauperes spiritu». Paupertas enim spiritus, ut dicit Glossa, duas
<lb/>habet partes: scilicet rerum abdicationem, et spiritus, idest superbiae, contritionem.
<lb/>In patria enim non erit actus timoris circa temporalia bona, sed circa
<lb/>id quod erat ratio contemnendi ista temporalia. Et ideo in hac beatitudine ponitur
<lb/>quantum ad statum patriae, «dominium regni caelorum», in quo divitiae et
<lb/>honores caelestes comprehenduntur, ex quorum consideratione temporalia contemnebantur.
<lb/>Alia vero temporalium bonorum intrinseca sunt homini, scilicet
<lb/>deliciae; et horum contemptus pertinet ad tertiam beatitudinem, qua dicitur:
<lb/>«Beati qui lugent»; et ponitur quantum ad statum patriae consolatio futura, ex
<lb/>cuius respectu consolatio temporalis despiciebatur. Et quia circa difficiliora
<lb/>magis rationis directione indigemus; ideo tertia beatitudo attribuitur dono dirigenti,
<lb/>scilicet scientiae; prima autem dono exequenti, scilicet timori: difficilius
<lb/>enim abnegantur intrinseca quam extrinseca bona. Ad donum autem fortitudinis
<lb/>pertinet omnia difficilia sustinere cum gaudio. Est autem duplex difficultas.
<lb/>Una in labore operationum, et talis sustinentia ad quartam beatitudinem pertinet,
<lb/>qua dicitur: beati qui esuriunt et sitiunt iustitiam; idest, qui quaelibet laboriosa
<lb/>et difficilia in prosecutione operationum iustitiae sustinent. Sed quantum
<lb/>ad statum patriae ponitur «saturitas», in qua comprehenditur omne illud quod
<lb/>laborantes recreare solet.
<pb n="vol. 6, p. 748"/>
<lb/>Alia difficultas est in passionibus illatis tolerandis, cuius sustinentia ad octavam
<lb/>beatitudinem pertinet, qua dicitur: «Beati qui persecutionem patiuntur
<lb/>propter iustitiam». Sed quia ista iustitia est manifestativa omnium praecedentium,
<lb/>ideo nec speciale sibi praemium redditur, sed redditur ad caput, idest ad
<lb/>praemium positum in prima beatitudine, ut per hoc ostendatur quod omnium
<lb/>beatitudinum praemia ei debentur; et propter hoc etiam non attribuitur alicui
<lb/>speciali dono. Sed quarta attribuitur dono fortitudinis.
<lb/>Ad donum autem pietatis pertinet perficere in his quae ad alterum sunt. Ad alterum
<lb/>autem aliquis bene se habet dupliciter. Uno modo, ut molestiae ei non inferantur,
<lb/>etiam si ipse prius intulerit; et hoc pertinet ad secundam beatitudinem,
<lb/>qua dicitur: «Beati mites»; Glossa: «Qui cedunt improbis, et vincunt in bono
<lb/>malum». Et quia impugnatio proximi plerumque contingit propter pacificam possessionem
<lb/>temporalium bonorum, ideo in hac beatitudine ponitur, quantum ad
<lb/>statum patriae, possessio terrae, scilicet viventium. Alio modo aliquis se habet
<lb/>bene ad alterum, ut beneficia ei exhibeat: et hoc pertinet ad quintam beatitudinem,
<lb/>qua dicitur: «Beati misericordes», et ponitur pro praemio liberatio ab omni
<lb/>miseria, cuius intuitu aliquis miserias aliorum relevat. Sed quia difficilius est
<lb/>benefacere quam non nocere; ideo secunda beatitudo attribuitur dono exequenti,
<lb/>scilicet pietati; quinta autem dono dirigenti, scilicet consilio, quod ad alterum
<lb/>est, sicut et pietas. Scientia enim non dicit ordinem ad alterum, sicut nec timor.
<lb/>Ordo autem harum beatitudinum accipitur secundum quod ab exterioribus
<lb/>homo magis ad interiora progreditur: quia maxime extrinseca sunt bona temporalia
<lb/>exteriora; post hoc autem passiones innatae; post hoc operationes propriae
<lb/>exteriores: tum quia in his est labor: post hoc compassio interior; post
<lb/>hoc apprehensio; post hoc ordinatio. Passio vero illata ponitur ultima, quasi
<lb/>aliorum manifestativa.
<lb/>AD OBIECTA
<lb/>Ad primum igitur dicendum, quod beatitudines dicuntur virtutes, inquantum
<lb/>sunt actus perfectarum virtutum, scilicet donorum; et ideo beatitudines respondent
<lb/>donis sicut operationes habitibus.
<lb/>Ad secundum dicendum, quod virtus imperfecta facit sperare beatitudinem futuram
<lb/>solum merendo ipsam; sed virtus perfecta per meritum et assimilationem
<lb/>ad ipsam; sicut etiam pueros bonae indolis dicimus felices, secundum
<lb/>Philosophum in 1 Ethic., inquantum in eis quoddam indicium futurae
<lb/>felicitatis apparet.
<lb/>Ad tertium dicendum, quod habitus donorum sunt idem in via et in patria; actus
<lb/>autem non; et ideo beatitudines geminantur, non autem dona.
<lb/>Ad quartum dicendum, quod dona sunt tantum a Deo, et ideo praeordinantur
<lb/>secundum quod sunt perfectiora: sic enim sunt Deo propinquiora. Sed operationes
<lb/>donorum, quae sunt etiam beatitudines, sunt etiam a nobis; et ideo ordinantur
<lb/>secundum quod sunt priora quo ad nos, quibus est ascensus ab inferioribus
<lb/>ad superiora, et de imperfectis ad perfecta.
<pb n="vol. 6, p. 750"/>
<lb/>Ad quintum dicendum, quod non oportet quod singulis donis singulae beatitudines
<lb/>respondeant; quia alicui dono respondent duae beatitudines, et alicui beatitudini
<lb/>duo dona, unum sicut dirigens, alterum sicut exequens, ut ex dictis patet.
<lb/>Sed secundum hoc dicuntur beatitudines donis respondere, quia non est aliqua
<lb/>beatitudo quae directe non respondeat alicui dono, neque aliquod donum cui
<lb/>non respondeat aliqua beatitudo.
<lb/>Ad sextum dicendum, quod vitae activae finis non est cognitio; et ideo cum beatitudo
<lb/>finem quemdam nominet, non potest poni in vita activa aliqua beatitudo
<lb/>pertinens ad cognitionem, sed solum in vita contemplativa, cuius perfectio in
<lb/>cognitione consistit. Sed dona nominant habitus, qui non sunt fines; et ideo non
<lb/>est similis ratio de donis et beatitudinibus.
<lb/>Ad septimum dicendum, quod quamvis scientia et consilium dirigant in omnibus
<lb/>actibus activae, tamen quidam eorum magis per quamdam appropriationem
<lb/>reducuntur ad scientiam vel consilium quam alii, ut ex dictis patet.
<lb/>ARTICULUS 5
<lb/><hi rend="bold">Utrum fructus correspondeant donis</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod fructus non correspondeant donis. Quia, ut dicit Ambrosius, virtutes
<lb/>fructus dicuntur, quia suos possessores sancta et sincera delectatione reficiunt.
<lb/>Sed virtutes non respondent donis, sed praecedunt ea. Ergo nec fructus.
<lb/>2. Praeterea, fructus videtur in praemium sonare. Sed dona non tantum ad
<lb/>praemium, sed ad statum meriti pertinent. Ergo donis fructus non respondent.
<lb/>3. Praeterea, fructus a fruendo dicitur. Sed Deo solum fruendum est, ut
<lb/>Augustinus dicit. Ergo videtur esse tantum unus
<lb/>fructus, sicut una fruitio; et ita non possunt fructus correspondere donis, quae
<lb/>sunt septem.
<lb/>4. Praeterea, fructus distinguuntur secundum diversos status virtutum, ut patet
<lb/>Matth. 13, in Glossa: quia fructus tricesimus debetur coniugatis, sexagesimus
<lb/>autem viduis, sed centesimus virginibus. Dona autem non distinguuntur secundum
<lb/>diversos status, quia in omnibus statibus possunt aliquo modo dona haberi.
<lb/>Ergo fructus non respondent donis.
<lb/>5. Praeterea, Gal. 5, ponuntur multo plures fructus quam septem. Cum ergo
<lb/>dona sint tantum septem, fructus autem duodecim; videtur quod fructus non
<lb/>respondeant donis.
<pb n="vol. 6, p. 752"/>
<lb/>SED CONTRA, beatitudines respondent donis. Sed beatitudo continet fructum,
<lb/>cum non sit sine delectatione, ut dicitur 1 Ethic. Ergo fructus donis
<lb/>respondent.
<lb/>Praeterea, Sap. 4, 15, dicitur: «Bonorum laborum gloriosus est fructus». Sed
<lb/>non sunt aliqui labores digniores quam in operibus donorum. Ergo fructus
<lb/>donis respondent.
<lb/>Praeterea, delectationes virtutum dicuntur fructus, ut patet ex auctoritate
<lb/>Ambrosii inducta. Sed non minor est delectatio in donorum actibus quam in
<lb/>actibus virtutum. Ergo fructus respondent donis.
<lb/><hi rend="bold">Solutio</hi>
<lb/>Respondeo dicendum, quod nomen fructus a corporalibus ad spiritualia transfertur.
<lb/>Dicitur enim in corporalibus fructus quod de terrae nascentibus expectatur;
<lb/>et ideo omne illud quod de re aliqua quis consequitur, quasi mercedem
<lb/>laboris circa illam impensi, dicitur fructus. Hoc autem est et illud quod de re
<lb/>aliqua principaliter expectatur; et sic fructus omnis nostri operis Deus est; et
<lb/>iterum illud quod quis consequitur ex operatione, non principaliter propter hoc
<lb/>operans, dicitur fructus; et sic delectationes quae in bonis operibus sunt, sunt
<lb/>quidam fructus bonorum operum; et hoc modo in auctoritate praedicta accipit
<lb/>Ambrosius fructum, dicens ipsas virtutes fructus esse, inquantum delectant.
<lb/>Secundum Philosophum autem, omnis operatio
<lb/>procedens ex habitu perficiente naturam, habet delectationem annexam; unde
<lb/>cum felicitas vel beatitudo sit operatio secundum virtutem perfectam, quoddam
<lb/>formale completivum beatitudinis est ipsa delectatio; et ideo fructus qui delectationem
<lb/>nominant, beatitudinibus respondent, sicut beatitudines donis.
<lb/>Inter fructus autem computantur quidam qui sunt essentialiter delectatio, ut
<lb/>gaudium quantum ad unionem et praesentiam bonorum; et pax quantum
<lb/>ad remotionem impedimentorum perturbantium delectationem; et ideo hi duo
<lb/>fructus respondent omnibus donis et beatitudinibus. Quidam vero ponuntur
<lb/>quasi ratio delectationis et causa. Est autem delectatio in operibus activae et
<lb/>contemplativae vitae. In operibus autem activae vitae ratio delectationis est
<lb/>duplex. Uno modo ex remotione impedientium veram delectationem spiritus:
<lb/>delectatio enim ex operatione non impedita causatur, secundum Philosophum.
<lb/>Alio modo ex praesentia bonorum spiritui convenientium.
<lb/>Impeditur autem spiritualis delectatio vitae activae dupliciter. Uno modo per
<lb/>delectationes contrarias, scilicet bonorum temporalium: sicut enim operationes
<lb/>contrariae sunt, ita et delectationes, ut dicit Philosophus in 10 Ethic.
<lb/>Temporalis autem delectatio vel est in bonis exterioribus, scilicet divitiis et
<lb/>honoribus; et hanc delectationem cohibet «modestia», quae fructus ponitur, et
<lb/>respondet paupertati spiritus: vel etiam in delectationibus carnis; et sic reprimuntur
<lb/>vel abstinendo ab illicitis, quod facit «castitas», vel etiam a licitis, quod
<pb n="vol. 6, p. 754"/>
<lb/>facit «continentia», secundum Glossam: et hi duo fructus
<lb/>respondent beatitudini luctus; et per consequens hi tres fructus respondent
<lb/>dono timoris quasi exequenti. Vel aliter secundum Philosophum in 7 Ethic.,
<lb/>potest distingui castitas a continentia, ut per continentiam sic reprimantur
<lb/>concupiscentiae ut non dominentur, per castitatem autem ut etiam
<lb/>subiiciantur.
<lb/>Alio modo impeditur delectatio spiritualis per exteriores difficultates: quae quidem
<lb/>consistunt vel in labore actionum, quem vincit «longanimitas»; unde hic
<lb/>fructus respondet quartae beatitudini, et dono fortitudinis: vel etiam in dolore
<lb/>passionum; et hic dupliciter vincitur. Uno modo ut per eas constantia animi non
<lb/>frangatur quantum ad seipsum; et hoc facit «patientia»; et hic fructus respondet
<lb/>octavae beatitudini: «Beati qui persecutionem patiuntur», et dono fortitudinis.
<lb/>Alio modo ut homo ab inferente non turbetur ad nocendum ei; et hoc facit
<lb/>«mansuetudo»; et hic fructus respondet mititati, quae est secunda beatitudo, et
<lb/>dono pietatis. Bonum autem conveniens secundum activam vitam, quod delectationem
<lb/>facit, est etiam in affectu, secundum quod homini omne bonum complacet
<lb/>et sui et alterius: hoc enim est hominem dulcem habere animum, et sic est
<lb/>«bonitas»; Glossa, dulcedo animi; et in ordine ad effectum,
<lb/>secundum quod homo est bene communicativus suorum ad alios; et sic est
<lb/>«benignitas»; et hi duo fructus respondent beatitudini quintae, quae est de
<lb/>misericordia, et dono pietatis. Omnes autem praedicti fructus respondent donis
<lb/>consilii et scientiae quasi dirigentibus.
<lb/>In vita autem contemplativa non potest esse aliquid delectationem impediens,
<lb/>nisi ex parte activae vitae: quia secundum Philosophum delectationi
<lb/>quae est in considerando, non est contrarium. Unde non est ibi ratio delectationis
<lb/>nisi ex praesentia boni in quo mens quiescit; et hoc dupliciter. Uno modo
<lb/>per cognitionem spiritualium sine dubitatione, et sic est «fides», Glossa, «de
<lb/>invisibilibus certitudo», et respondet sextae beatitudini, et dono intellectus. Alio
<lb/>modo per intimam unionem ad spiritualia, ex quo potest iudicare de omnibus
<lb/>aliis, quia «spiritualis omnia iudicat», 1 Corinth. 11, 15, et sic est «caritas», et
<lb/>respondet septimae beatitudini, scilicet, «Beati pacifici», et dono sapientiae.
<lb/>AD OBIECTA
<lb/>Ad primum igitur dicendum, quod virtutes dicuntur fructus non ratione habituum,
<lb/>sed quia in operibus delectationem annexam habent; unde et virtutes
<lb/>quae inter fructus nominantur, sicut castitas, mansuetudo, et huiusmodi, non
<lb/>ponuntur inquantum sunt virtutes, sed inquantum habent aliquam rationem
<lb/>delectandi.
<lb/>Ad secundum dicendum, quod sicut peccatum habet suam poenam annexam aliquam
<lb/>quia omnis inordinatus animus sibi est poena, ut dicit Augustinus in lib.
<lb/>Confess., ita et meritum habet suum fructum adiunctum; qui tamen
<lb/>fructus in futuro complebitur, sicut et malorum poena; et ideo donis respondent
<lb/>fructus etiam quantum ad actus quos in via habent.
<pb n="vol. 6, p. 756"/>
<lb/>Ad tertium dicendum, quod frui aliquo, proprie est ipsum ut fructum habere.
<lb/>Hoc autem habet aliquis ut fructum quem expectat principaliter ex suo opere.
<lb/>Unde illo quod consequitur ex opere non principaliter expectato, non proprie
<lb/>dicitur aliquis frui, sed solum illo quod principaliter expectatur, quod est solum
<lb/>Deus. Et ideo quamvis sit una tantum fruitio, sunt tamen multi fructus: quia
<lb/>quidquid consequitur, etiam si non principaliter expectatur, potest dici fructus.
<lb/>Ad quartum dicendum, quod distinctio fructuum fit dupliciter. Uno modo secundum
<lb/>intensionem et remissionem; et sic fructus distinguuntur in Evangelio, quia
<lb/>de quibusdam operibus maius erit gaudium quam de aliis. Alio modo quantum
<lb/>ad diversas rationes gaudendi; et sic dividitur quasi essentialiter et per se: et
<lb/>hoc modo distinguitur Galat. 5: et sic donis respondent fructus, ut dictum est.
<lb/>Ad quintum dicendum, quod eidem dono possunt respondere multi fructus,
<lb/>secundum quod habet multos actus, ut dictum est; et ideo non oportet quod sint
<lb/>tot fructus quot dona.
<lb/>ARTICULUS 6
<lb/><hi rend="bold">Utrum petitiones respondeant donis</hi>
<lb/><hi rend="bold">Ad sextum sic proceditur.</hi>
<lb/>1. VIDETUR quod petitiones donis non respondeant. Augustinus enim dicit in
<lb/>Ench., quod tribus primis petitionibus aeterna poscuntur, reliquis vero
<lb/>quatuor temporalia. Sed unumquodque donorum pertinet ad praesentem vitam,
<lb/>in qua temporaliter vivitur, et ad futuram, in qua ad aeternitatem pervenimus,
<lb/>ut ex dictis patet. Ergo donis petitiones non respondent.
<lb/>2. Praeterea, Augustinus in Epistola ad Probam dicit: «Quisquis dicit,
<lb/>petendo scilicet, quod ad istam evangelicam precem pertinere non possit, etiam
<lb/>si non illicite orat, carnaliter orat». Sed multa alia possunt peti a Deo non carnaliter
<lb/>quam septem dona, sicut septem virtutes, et gratiam, et necessaria vitae.
<lb/>Ergo petitiones dominicae orationis septem donis non respondent.
<lb/>3. Praeterea, omnia dona sunt quaedam bona a Deo donata. Sed petitiones
<lb/>orationis dominicae non tantum sunt ad consecutionem boni, sed etiam ad
<lb/>remotionem mali. Ergo dona petitionibus non respondent.
<lb/>4. Praeterea, in donis sunt quatuor quae ad cognitionem pertinent. Sed in petitionibus
<lb/>nulla videtur ad cognitionem pertinere. Ergo petitiones donis non
<lb/>respondent.
<lb/>5. Praeterea, petitiones ad impetrandum ordinatae sunt. Sed impetrare aliquid
<lb/>a Deo non est nisi habentis virtutem. Cum igitur dona simul cum virtutibus
<lb/>infundantur, videtur quod petitiones non ordinentur ad dona.
<pb n="vol. 6, p. 758"/>
<lb/>6. Praeterea, Augustinus in Ench. dicit, quod hoc totum est una petitio:
<lb/>«Et ne nos inducas in tentationem; sed libera nos a malo»; quod patet ex hoc
<lb/>quod non ponitur ibi: «Et libera nos a malo», sed ponitur ibi: «sed». Similiter
<lb/>dicit, quod tertia petitio, scilicet, «Fiat voluntas tua», concluditur in duabus
<lb/>primis: et ita videtur quod non sint nisi quinque petitiones, sicut etiam Lucas
<lb/>ponit. Sed dona sunt septem. Ergo petitiones non respondent donis.
<lb/>7. Praeterea, secunda petitio, secundum Augustinum ibidem, pertinet ad resurrectionem
<lb/>corporis. Sed nullum donum ad resurrectionem pertinet. Ergo petitiones
<lb/>donis non respondent.
<lb/>SED CONTRA, idem est quod a Deo petitur, et ab ipso accipitur; unde dicitur
<lb/>Ioan. 16, 24: «Petite, et accipietis». Sed dona sunt quae per petitiones petuntur;
<lb/>et ita petitiones et dona mutuo sibi correspondent.
<lb/>Praeterea, in Glossa, Matth. 6, dicitur: «In precibus est ut impetremus dona,
<lb/>in donis ut operemur: de operatione beatitudines consequentur». Ergo sicut beatitudines
<lb/>respondent donis, ita dona respondent petitionibus.
<lb/>Praeterea, sicut eadem Glossa dicit, septem petitionibus omnia dona praesentis
<lb/>vitae vel futurae continentur. Sed in his omnibus etiam dona perficiunt, ut ex
<lb/>dictis patet. Ergo dona et petitiones correspondent sibi.
<lb/><hi rend="bold">Solutio</hi>
<lb/>Respondeo dicendum, quod reductio petitionum ad dona non intelligitur hoc
<lb/>modo quod in petitionibus solum habitus donorum petantur, sed quia petitur
<lb/>per quamlibet petitionem aliquid eorum quae ad aliquod donorum pertinent.
<lb/>Haec autem reductio potest attendi dupliciter. Uno modo in generali, ut scilicet
<lb/>quidquid ad dona pertinet, etiam ad petitiones pertineat, et e converso; et sic fit
<lb/>reductio eorum ad invicem non solum per appropriationem sed etiam per proprietatem:
<lb/>quia sicut dona sufficienter perficiunt in omnibus quae sunt activae
<lb/>et contemplativae vitae, sive in praesenti sive in futuro, ita et in omnibus per
<lb/>petitiones divinum auxilium imploratur. Alio modo in speciali: et sic per proprietatem
<lb/>non potest fieri reductio singulorum donorum ad singulas petitiones:
<lb/>quia ea quae in diversis petitionibus postulantur, possunt pertinere ad unum
<lb/>donum, et e converso; sed per appropriationem quamdam, inquantum singulae
<lb/>petitiones habent aliquam similitudinem cum singulis donis, sicut et de beatitudinibus
<lb/>dictum est.
<lb/>Est enim alia ratio distinguendi dona et petitiones. Cum enim dona sint habitus
<lb/>ordinati ad operandum, oportet quod distinguantur secundum obiecta, in quibus
<lb/>diversificari oportet actus secundum speciem. Sed petere oportet omnia
<lb/>quibus indigemus ad operandum, quae non possumus nisi a Deo habere. Unum
<pb n="vol. 6, p. 760"/>
<lb/>autem donum ad sui operationem indiget pluribus auxiliis, et idem auxilium
<lb/>valet ad actus multorum donorum. Indigemus autem auxilio divino tam in operibus
<lb/>contemplativae quam in operibus activae.
<lb/>In operibus autem contemplativae indigemus duplici auxilio. Unum est ut ipsorum
<lb/>contemplabilium, scilicet divinorum, maiestas et dignitas appareat; alias contemplatione
<lb/>et admiratione quae contemplationem allicit, digna non essent: et hoc
<lb/>auxilium petitur per primam petitionem: «Sanctificetur nomen tuum», in qua petitur
<lb/>ut nomen eius, quod semper sanctum est, etiam apud homines sanctum habeatur;
<lb/>hoc est, non contemnatur, ut Augustinus dicit ad Probam.
<lb/>Unde idem est petere hoc quod illud Eccli. 36, 4: «Sicut in conspectu eorum
<lb/>sanctificatus es in nobis, ita et in conspectu nostro magnificare in eis». Et quia
<lb/>ex hoc quod homo huius excellentiae particeps fit, ordinare et iudicare habet,
<lb/>quod est sapientiae; ideo haec petitio ad sapientiam reducitur, et ad septimam
<lb/>beatitudinem. Aliud autem auxilium est ut in contemplatione horum magnalium
<lb/>nostram beatitudinem cognoscamus, ut sic magis his contemplandis homo
<lb/>inhaerescat: et hoc auxilium petitur per secundam petitionem: «Adveniat
<lb/>regnum tuum»; Glossa: «idest, manifestetur hominibus», ut scilicet in nobis
<lb/>veniat, et in Christo regnare mereamur secundum Augustinum ad Probam.
<lb/>Unde idem est hoc petere, ut idem dicit, quod dicere: «Ostende faciem
<lb/>tuam, et salvi erimus», Psal. 79, 8; et ideo haec petitio reducitur ad sextam
<lb/>beatitudinem, et donum intellectus.
<lb/>In operibus autem activae indigemus duplici auxilio. Primum est ut bona nobis
<lb/>conferantur, quibus ad bene operandum adiuvemur. Secundum est ut mala
<lb/>impedientia removeantur. Bonum autem duplex est nobis necessarium ad vitam
<lb/>activam. Unum quod est directe ad opus virtutis ordinans, sicut ipsum honestum
<lb/>bonum; et hoc petitur in tertia petitione: «Fiat voluntas tua sicut in caelo
<lb/>et in terra»: in qua secundum Augustinum petimus obedientiam ad Deum, ut sic
<lb/>fiat a nobis voluntas eius in terris, sicut fit ab Angelis in caelis. Unde secundum
<lb/>ipsum, idem est hoc petere, quod dicere: «Gressus meos dirige secundum eloquium
<lb/>tuum», Psal. 118, 133; et hoc reducitur ad quintam beatitudinem, quae
<lb/>est de misericordia: quia misericordiam praecipue nobis Deus praecepit: et per
<lb/>consequens ad donum consilii. Aliud est organice ad virtutem serviens, sicut
<lb/>temporalia subsidia, quibus homo ad bene operandum iuvatur; et hoc pertinet
<lb/>ad quartam petitionem, qua dicitur: «Panem nostrum quotidianum da nobis
<lb/>hodie»; quia, secundum Augustinum ibidem, per hoc quod dicitur «hodie»
<lb/>significatur hoc tempus: ubi vel sufficientiam illam petimus a Patre quae superexcellit,
<lb/>in nomine panis totum significantes: vel sacramentum fidelium; et hoc
<lb/>est idem quod petitur Prov. 30, 8: «Divitias et paupertatem ne dederis mihi; sed
<lb/>tantum victui meo tribue necessaria»; et haec petitio reducitur ad quartam beatitudinem:
<lb/>quia huiusmodi subsidia vitae sunt quae nos in laboribus huius vitae
<lb/>sustentant: et per consequens ad donum fortitudinis.
<pb n="vol. 6, p. 762"/>
<lb/>Impediens autem operationem activae vitae est triplex. Primo malum culpae,
<lb/>praeteritum quidem in actu, sed manens in reatu, macula et inquinatione; et
<lb/>contra hoc malum petitur auxilium per quintam petitionem, qua dicitur:
<lb/>«Dimitte nobis debita nostra, sicut et nos dimittimus debitoribus nostris»; ubi,
<lb/>ut dicit Augustinus ibidem, nos admonemur et quid petamus, et quid faciamus,
<lb/>ut accipere mereamur; et hoc idem petiit qui dixit, Psal. 7, 5: «Si reddidi retribuentibus
<lb/>mihi mala, decidam merito ab inimicis meis inanis»; et hoc reducitur
<lb/>ad tertiam beatitudinem, quae est de luctu: quia ea remittuntur peccata, et per
<lb/>consequens ad donum scientiae. Secundum est malum futurum, quia timemus
<lb/>inclinans ad peccatum; et circa hoc petitur auxilium in sexta petitione, cum
<lb/>dicitur: «Et ne nos inducas in tentationem»; in qua, secundum Augustinum,
<lb/>petimus, ne deserti divino auxilio alicui tentationi vel consentiamus decepti, vel
<lb/>cedamus afflicti. Et hoc idem petitur Eccli. 23, 6: «Aufer a me ventris concupiscentias»;
<lb/>et hoc reducitur ad secundam beatitudinem, quae est de mititate:
<lb/>quia praecipue tentationes ad malum, sunt molestiae quae a proximis inferuntur,
<lb/>quibus provocamur ut eis noceamus, quas tentationes per illam beatitudinem
<lb/>vincimus, et per consequens ad donum pietatis. Tertium est malum praesens,
<lb/>quodcumque sit illud; et contra hoc petitur auxilium per septimam petitionem,
<lb/>qua dicitur: «Sed libera nos a malo». Unde Augustinus dicit quod homo
<lb/>christianus in qualibet tribulatione constitutus in hac petitione gemitus edit; et
<lb/>hoc idem petivit qui dixit Psalm. 58, 1: «Eripe me ab inimicis meis, Deus
<lb/>meus»; et hoc reducitur ad beatitudinem quae est paupertas spiritus; quia eius
<lb/>est in tribulatione auxilium petere: et per consequens ad donum timoris.
<lb/>Possunt autem tres ultimae petitiones aliter distingui secundum Augustinum:
<lb/>ut prima earum petatur auxilium contra malum culpae; secunda autem contra
<lb/>inclinantia in culpam; tertia vero contra poenae malum.
<lb/>AD OBIECTA
<lb/>Ad primum igitur dicendum, quod in obedientia ad Deum, quae omne honestum
<lb/>actionis complectitur, et contemplationis bona in hac vita incipiunt, et in futura
<lb/>consummantur; et quantum ad hanc consummationem Augustinus dicit, quod
<lb/>per tres primas petitiones petimus bona aeterna; in aliis autem petitionibus
<lb/>petimus ea quae tantum in hac vita sunt.
<lb/>Ad secundum dicendum, quod in hac oratione non solum petuntur habitus
<lb/>donorum: quia petitiones horum habituum, quantum ad intellectum et sapientiam,
<lb/>comprehenduntur in primis duabus petitionibus: sed quantum ad omnes
<lb/>habitus donorum vel virtutum, qui dirigunt in vita activa, petuntur in tertia petitione,
<lb/>quia omnes habitus operativi non sunt nisi ad obediendum Deo: sed per
<lb/>singulas petitiones petuntur ea quae aliquo modo pertinent ad omnia dona.
<lb/>Ad tertium dicendum, quod quamvis dona sint quaedam bona a Deo data,
<lb/>tamen ad hoc quod possint habere debitas operationes, oportet quod a malis
<lb/>homo liberetur.
<pb n="vol. 6, p. 764"/>
<lb/>Ad quartum dicendum, quod duae petitiones pertinent ad cognitionem contemplativam;
<lb/>sed ad cognitionem practicam non ponuntur aliquae petitiones pertinentes,
<lb/>eadem ratione qua nec aliquae beatitudines, ut dictum est.
<lb/>Ad quintum dicendum, quod quamvis homo non habens virtutes, non possit
<lb/>dona impetrare ea merendo; potest tamen impetrare per modum dispositionis
<lb/>ad illa; et iterum aliquis habens virtutes et dona potest impetrare perseverantiam
<lb/>in eis.
<lb/>Ad sextum dicendum, quod, simpliciter loquendo, sunt septem petitiones, ut dictum
<lb/>est; non tamen est inconveniens ut earum una aliquo modo includatur in
<lb/>alia, sicut aliquid est in alio in potentia.
<lb/>Ad septimum dicendum, quod quia in resurrectione corporis praecipue et totaliter
<lb/>participes erimus regni divini; ideo dicit Augustinus, quod secunda petitio
<lb/>pertinet ad resurrectionem corporum, non quia directe corporis resurrectio
<lb/>petatur.
<lb/><hi rend="bold">EXPOSITIO PRIMAE PARTIS TEXTUS</hi>
<lb/>«Spiritus sapientiae et intellectus» etc. Ratio ordinis ex praedictis patet.
<lb/>Combinationis autem ratio haec est, quia simul combinantur dona duo, quorum
<lb/>unum dirigit alterum sicut «sapientia» dirigit «intellectum», proprie loquendo;
<lb/>«consilium» autem «fortitudinem» per quamdam appropriationem: quia sicut
<lb/>praecipue consilio indigemus in operationibus supererogationis, ita et in fortitudine:
<lb/>«scientia» «pietatem», quia neutrum sonat nisi id ad quod omnes tenentur.
<lb/>«Timor» autem, quia est recessus a malo, ideo non indiget proprio directivo,
<lb/>ut ex dictis patet; tamen, proprie loquendo, consilium et scientia dirigunt in
<lb/>omnibus tribus donis exequentibus.
<lb/>«Spiritus timoris». Hic specialiter dicitur Christum replevisse, quia propter
<lb/>suam imperfectionem minus in ipso esse videbatur; ideo quia principaliter ad
<lb/>patiendum venerat, quod per humilitatem est completum, quae pertinet ad
<lb/>donum timoris Domini.
<lb/>«Quidam tamen secundum effectum timorem in Christo et in Angelis tantum
<lb/>esse contendunt». Hoc est verum de timore secundum actum affectus qui est
<lb/>timere separationem, et non quantum ad quemlibet actum affectus, ut postea
<lb/>dicetur.
<pb n="vol. 6, p. 766"/>
<lb/><hi rend="bold">DIVISIO SECUNDAE PARTIS TEXTUS</hi>
<lb/>Postquam determinavit de donis in generali, hic determinat de dono timoris,
<lb/>qui propter sui multiplicem acceptionem, specialem difficultatem habet.
<lb/>Dividitur autem haec pars in duas: primo determinat de timore in generali;
<lb/>secundo autem de timore Christi specialiter, ibi: «Cum autem fuerit in Christo
<lb/>timor poenae, quaeritur, an iste timor fuerit mundanus, vel servilis, vel initialis».
<lb/>Prima in duas: in prima ponit distinctionem timoris; in secunda solvit
<lb/>quamdam contrarietatem, ibi: «Et attende quod quatuor hic distinguuntur
<lb/>timores».
<lb/>«De his eisdem timoribus latius disputat Augustinus». Hic ponit comparationem
<lb/>timorum ad invicem, et circa hoc duo facit: primo comparat timores ad
<lb/>invicem; secundo ex dictis quamdam conclusionem infert, ibi: «illud quoque
<lb/>diligenter est notandum». Circa primum duo facit: primo comparat timorem
<lb/>filialem ad servilem; secundo initialem ad utrumque, ibi: «In quibus etiam
<lb/>timorem initialem significavit». Circa primum autem tria facit: primo ponit proprietatem
<lb/>timoris servilis; secundo ostendit differentias timoris casti, vel filialis
<lb/>ad ipsum, ibi: «Est autem alia sententia»; tertio per similitudinem differentiam
<lb/>manifestat, ibi: «Non potest melius explanare quid intersit inter hos duos timores,
<lb/>quam si ponas duas mulieres maritatas» etc.
<lb/>«In quibus etiam initialem timorem significavit». Hic comparat timorem initialem
<lb/>ad alios duos, et circa hoc duo facit: primo ostendit distinctionem eius ab
<lb/>utroque dictorum; secundo ponit quamdam convenientiam ipsius ad timorem
<lb/>servilem, ibi: «Sciendum autem est, quod uterque timor... in Scripturae diversis
<lb/>locis dicitur initium sapientiae».
<pb n="vol. 6, p. 768"/>
<lb/><hi rend="bold">QUAESTIO 2</hi>
<lb/>Hic est duplex quaestio. Prima de timore, de quo agitur hic. Secunda autem de
<lb/>aliis donis exequentibus, scilicet pietate et fortitudine.
<lb/>Circa primum quaeruntur tria: 1. De timore in generali; 2. De timore servili;
<lb/>3. De timore filiali.
<lb/>ARTICULUS 1
<lb/><hi rend="bold">Utrum definitio Damasceni de timore sit bona</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod Damascenus inconvenienter timorem definiat, dicens:
<lb/>«Timor est desiderium secundum systolem movens». Desiderium
<lb/>enim ad concupiscibilem pertinet; timor autem est in irascibili. Ergo timor non
<lb/>est desiderium.
<lb/>2. Praeterea, desiderium est respectu boni. Sed obiectum timoris est malum;
<lb/>unde Philosophus dicit in 3 Ethic., quod timor est expectatio mali. Ergo timor
<lb/>non est desiderium.
<lb/>3. Praeterea, desiderium ad persecutionem pertinet. Sed timor est fuga mali, ut
<lb/>dicit Glossa, Ioan. 10. Ergo timor non est desiderium.
<lb/>4. Praeterea, secundum systolem movere, est movere secundum contractionem.
<lb/>Sed tractio cum sit motus corporalis cordis, non est in omnibus in quibus est
<lb/>timor scilicet in Angelis. Ergo male definit timorem.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod Magister hic male distinguat timoris partes. Quia
<lb/>secundum Philosophum, si unum oppositorum dicitur multipliciter,
<lb/>et reliquum. Sed timor et spes sunt opposita. Cum igitur spes non dicatur multipliciter,
<lb/>nec timor distingui debet.
<lb/>2. Praeterea, passiones et actus et habitus diversificantur secundum obiecta.
<lb/>Sed idem est obiectum timoris mundani, servilis, et initialis, scilicet poena.
<lb/>Ergo videtur quod non debeant ad invicem distingui.
<lb/>3. Praeterea, perfectum et imperfectum circa amorem non diversificant caritatem.
<lb/>Sed timor initialis et castus non differunt nisi secundum perfectum et
<lb/>imperfectum. Ergo non debent distingui ad invicem.
<pb n="vol. 6, p. 770"/>
<lb/>4. SED CONTRA, videtur quod debuerit plures partes timoris assignare. Timor
<lb/>enim ex concupiscentiis causatur. Sed concupiscentia carnis contra concupiscentiam
<lb/>oculorum, quae est concupiscentia mundi, dividitur 1 Ioan. 22. Ergo
<lb/>mundanus timor, quo timemus mundi bona perdere, debet distingui contra timorem
<lb/>carnis quo timemus carnis pericula pati.
<lb/>5. Praeterea, Magister ponit in fine lectionis timorem quemdam naturalem, qui
<lb/>differt, secundum ipsum, ab omnibus aliis. Ergo videtur quod insufficienter
<lb/>assignet tantum quatuor timores.
<lb/>6. Praeterea, Damascenus 2 lib., assignat plures differentias,
<lb/>scilicet segnitiem, erubescentiam, verecundiam, admirationem, stuporem, agoniam.
<lb/>Ergo videtur quod haec divisio quae hic ponitur, sit insufficiens.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod timor non debeat inter dona computari. Timor enim
<lb/>ponitur una de quatuor principalibus passionibus. Sed nulla aliarum ponitur
<lb/>donum, immo spes ponitur virtus, gaudium ponitur fructus, dolor ponitur pars
<lb/>poenitentiae, scilicet contritio. Ergo nec timor similiter debet poni donum.
<lb/>2. Praeterea, dona dantur nobis in adiutorium humanae infirmitatis. Sed ipse
<lb/>timor infirmitatem importat. Ergo non debet dici donum.
<lb/>3. Praeterea, Augustinus dicit: «Timor est amor fugiens
<lb/>quod ei adversatur». Sed amor non est donum, immo virtus. Ergo nec timor
<lb/>donum debet poni.
<lb/>SED CONTRA est quod dicitur Isai. 11, ubi timor inter alia dona Sancti Spiritus
<lb/>nominatur.
<lb/>Praeterea, illud quod est principium salutis, non est a nobis, sed donum Dei est,
<lb/>ut dicit Augustinus. Sed timor est principium salutis; Isai. 26, 17: «A timore tuo,
<lb/>Domine, concepimus spiritum salutis». Ergo timor est donum Spiritus Sancti.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum, quod definitio data, secundum Damascenum, convenit
<lb/>omni timori. Sed quia nomina passionum a passionibus sensitivae partis ad operationes
<lb/>superioris partis transferuntur, ut supra dictum est, ideo videamus
<lb/>primo qualiter dicta definitio competat timori qui est passio sensitivae partis.
<lb/>Quaelibet autem illarum passionum pertinet ad appetitivam partem, sed inter
<lb/>eas est differentia, secundum Avicennam in 6 de Naturalibus, quia dispositiones
<lb/>cordis in quibusdam passionibus sunt quasi activae, in quibusdam quasi
<pb n="vol. 6, p. 772"/>
<lb/>passivae. Dispositio autem cordis activa est vel secundum perfectionem cordis in seipso,
<lb/>sicut est amplitudo et dilatatio cordis, quae est in gaudio; vel secundum etiam
<lb/>perfectionem cordis ad aliquid agendum vel patiendum vel obtinendum, sicut
<lb/>est fortitudo cordis, quae requiritur in audacia et spe. Dispositio autem passiva
<lb/>cordis per oppositum est, vel secundum defectum ipsius in seipso, quae dicitur
<lb/>coangustatio, quae requiritur in tristitia; vel secundum defectum ipsius per
<lb/>comparationem ad aliquid agendum, quae dicitur debilitas cordis, quae requiritur
<lb/>in timore et desperatione. Contractio autem significat motum alicuius ab
<lb/>alio, a quo retrahitur in seipsum, ubi quodammodo congregatur; et ideo importat
<lb/>dispositionem cordis quae est debilitas, per quam aliquas ab alio deficit, in
<lb/>seipso consistens. Sic igitur patet intellectus definitionis Damasceni: quia dixit
<lb/>«desiderium» ad significandum genus timoris, qui est actio, vel motus appetitus.
<lb/>Quod autem dixit, «secundum systolem movens», differentiam propriam
<lb/>assignavit, quae a causa materiali eius sumitur. Et per hanc similitudinem dicitur
<lb/>etiam timor in spiritualibus, dum motus voluntatis ab aliquo resilit, et in
<lb/>seipso consistit.
<lb/>AD OBIECTA
<lb/>Ad primum igitur dicendum, quod desiderium ponitur ibi large pro appetitu, qui
<lb/>communis est irascibili et concupiscibili.
<lb/>Et per hoc patet solutio ad secundum.
<lb/>Ad tertium dicendum, quod etiam in fuga est appetitus fugiendi, qui hic desiderium
<lb/>dicitur.
<lb/>Ad quartum dicendum, quod in spiritualibus est contractio per similitudinem, ut
<lb/>dictum est in corp. art.
<lb/><hi rend="bold">Solutio II</hi>
<lb/>Ad secundam quaestionem dicendum, quod timor hic distinguitur secundum
<lb/>ordinem timentis ad Deum, cui per unum timorem magis appropinquat vel
<lb/>distat, quam per alium. Cum enim timor in fuga mali consistat; malum autem
<lb/>est poenae et culpae; erit timor quidam qui consistit in fuga mali culpae tantum,
<lb/>per quam homo a Deo separatur, scilicet timor castus vel filialis; alius
<lb/>autem qui consistit in fuga mali poenae. Poena autem est duplex. Una pro cuius
<lb/>vitatione peccatum quandoque committitur, sicut sunt temporales poenae; et
<lb/>hanc poenam refugit timor mundanus vel humanus. Alia est pro cuius vitatione
<lb/>nunquam fit peccatum, sed magis vitatur, sicut poena quae erit post hanc vitam;
<lb/>et hanc poenam fugit timor servilis. Alius autem timor est qui fugit utrumque
<lb/>malum, poenae scilicet et culpae, scilicet initialis, qui habet oculum ad utrumque;
<lb/>et ideo est medius inter servilem et castum.
<pb n="vol. 6, p. 774"/>
<lb/>AD OBIECTA
<lb/>Ad primum igitur dicendum, quod malum contingit multifariam; bonum autem
<lb/>uno modo, secundum Dionysium, et Philosophum;
<lb/>et ideo spes quae respicit bonum, non ita dividitur sicut timor qui respicit
<lb/>malum.
<lb/>Ad secundum dicendum, quod non eadem poena est quam respicit timor mundanus
<lb/>et servilis, ut ex dictis patet. Servilis vero et initialis eamdem poenam
<lb/>respiciunt; sed servilis tamquam principale obiectum, initialis autem non, sed
<lb/>magis malum culpae; unde magis se tenet cum casto timore quam cum servili.
<lb/>Ad tertium dicendum, quod timor initialis distinguitur a casto, non secundum
<lb/>quod imperfecte se habet ad id quod perfecte se habet castus timor; sed quia se
<lb/>habet etiam ad aliud obiectum, quamvis ex consequenti, ut dictum est.
<lb/>Ad quartum dicendum, quod timor mundanus secundum speciem naturae ab
<lb/>humano distinguitur; sed in eodem gradu ponuntur secundum propinquitatem
<lb/>ad meritum et demeritum, secundum quod hic timores distinguuntur.
<lb/>Ad quintum dicendum, quod natura salvatur etiam in merito et demerito; et ideo
<lb/>timor naturalis non ponit aliquem gradum distantiae vel propinquitatis ad meritum
<lb/>vel demeritum; et propter hoc de ipso non facit mentionem in divisione prima.
<lb/>Ad sextum dicendum, quod illae partes timoris assignantur secundum obiecta.
<lb/>Sic autem non intendit hic dividere timorem, sed sicut dictum est in corp.
<lb/><hi rend="bold">Solutio III</hi>
<lb/>Ad tertiam quaestionem dicendum, quod timor mundanus et humanus, cum sint
<lb/>inordinati, non possunt esse donum Spiritus Sancti; sed sunt vel passiones vel
<lb/>electiones similes passionibus, aut etiam habitus, secundum quod habitus nomine
<lb/>operationis vel passionis nominantur. Similiter etiam timor servilis non pertingit
<lb/>ad perfectionem doni, sicut nec fides informis ad perfectam rationem virtutis.
<lb/>In omni enim virtute hoc est commune, secundum Philosophum,
<lb/>quod virtuosus operatur boni gratia, vel propter turpis vitationem.
<lb/>Timor autem servilis operatur bonum non propter fugam turpis, sed propter
<lb/>fugam tristis; unde deficit a perfectione virtutis, et multo amplius a perfectione
<lb/>doni, quod est virtute perfectius. Timor autem castus, et initialis secundum
<lb/>quod participat timorem castum, habet rationem doni: cuius ratio est,
<lb/>quod altiori mensura suos actus modificat quam fit mensura humana. Mensura
<lb/>enim humanorum operum est rationis bonum; unde virtuosus abstinet a malis,
<lb/>fugiens et timens inconveniens rationis, quod est turpe; et iste timor est annexus
<lb/>cuilibet virtuti. Sed timor qui est donum, facit abstinere a malis propter fugam
<lb/>inconvenientis, quod est in separatione a Deo; et ideo ipsum Deum habet pro
<lb/>mensura suae operationis. Et quia modus a mensura causatur, ideo operatur
<lb/>supra humanum modum, et propter hoc est donum.
<pb n="vol. 6, p. 776"/>
<lb/>AD OBIECTA
<lb/>Ad primum igitur dicendum, quod timor secundum quod est passio, non est
<lb/>donum, sed secundum quod est habitus quidam a Deo infusus. Similiter etiam
<lb/>neque spes secundum quod est passio, est virtus, sed secundum quod est habitus
<lb/>quidam perficiens ad actum similem passioni, quae est spes. Dolor autem
<lb/>qui est passio sensitivae partis, non est pars poenitentiae, quamvis etiam talis
<lb/>possit esse poenitentiae adiuncta; sed dolor in rationali parte consistens, qui
<lb/>est operatio magis quam passio. Gaudium etiam quod est in parte sensitiva animae
<lb/>non est fructus; sed quod est in ratione, non potest dici passio, proprie
<lb/>loquendo, quamvis aliquid habeat de similitudine passionis.
<lb/>Ad secundum dicendum, quod timor eorum quae sunt sub homine, ad infirmitatem
<lb/>hominis pertinet; sed timor Dei, qui est supra hominem, non est infirmitatis,
<lb/>sed maximae perfectionis in ipso: quia in hoc ipso inferius perfectissimum
<lb/>est quod suo superiori maxime subditur.
<lb/>Ad tertium dicendum, quod timor Dei est amor, non essentialiter loquendo, sed
<lb/>per causam: quia amor est causa timoris.
<lb/>ARTICULUS 2
<lb/><hi rend="bold">Utrum timor servilis sit a Spiritu Sancto</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod timor servilis non sit a Spiritu Sancto. Quidquid enim est a
<lb/>Spiritu Sancto, potest esse simul cum ipso. Sed timor servilis non habetur simul
<lb/>cum Spiritu Sancto, qui sine caritate non habetur, cum qua non est timor servilis.
<lb/>Ergo timor servilis non est a Spiritu Sancto.
<lb/>2. Praeterea, sicut Deus propter seipsum amandus est, ita propter seipsum
<lb/>timendus est. Sed amor mercenarius quo quis amat Deum propter bona temporalia,
<lb/>non est a Spiritu Sancto, cum sit illicitus: quia plus amantur illa bona
<lb/>temporalia quam Deus. Ergo et timor servilis, quo Deus propter poenas timetur,
<lb/>non est a Spiritu Sancto.
<lb/>3. Praeterea, illud quod nascitur ex radice peccati, non est a Spiritu Sancto. Sed
<lb/>timor servilis ex timore nascitur, qui est radix peccati; unde super illud Iob 3, 2:
<lb/>«Quare non in vulva mortuus sum?» etc., dicit Gregorius:
<lb/>«Cum ex peccato praesens poena metuitur, et amissa Dei facies non amatur,
<lb/>timor ex tumore est, non autem ex humilitate». Ergo videtur quod timor servilis
<lb/>non sit a Spiritu Sancto.
<pb n="vol. 6, p. 778"/>
<lb/>SED CONTRA, Rom. 8: «Non accepistis spiritum servitutis» etc., Glossa: «Unus
<lb/>spiritus est, qui facit duos timores, scilicet servilem, et castum». Sed castus
<lb/>timor constat quod est a Spiritu Sancto. Ergo et servilis.
<lb/>Praeterea, non est minus timere Deum quam credere. Sed fides, etiam informis,
<lb/>est a Spiritu Sancto. Ergo et timor servilis est a Spiritu Sancto.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod usus timoris servilis non sit bonus. Usus enim bonus
<lb/>est quo fit bonum, et bene. Sed secundum Augustinum
<lb/>super illud Rom. 8, «Non accepistis spiritum
<lb/>servitutis» etc., in timore servili etiam si aliquid fiat bonum, non tamen bene.
<lb/>Ergo usus eius est malus.
<lb/>2. Praeterea, omnis actus timoris ex aliquo amore procedit. Sed actus timoris
<lb/>servilis non procedit ex amore caritatis. Ergo procedit ex amore libidinoso:
<lb/>ergo est malus.
<lb/>3. Praeterea, una circumstantia indebita facit totum actum malum. Sed actus
<lb/>timoris servilis videtur esse serviliter timere, quae est circumstantia turpis.
<lb/>Ergo usus timoris servilis est malus.
<lb/>SED CONTRA, cuius usus malus est, ipsum etiam malum est: quia «non potest
<lb/>arbor bona fructus malos facere»; Matth. 7, 7. Sed timor servilis est bonum,
<lb/>cum sit a Deo. Ergo usus eius bonus est.
<lb/>Praeterea, usus timoris servilis est abstinere a peccato, et ad sapientiam introducere.
<lb/>Hoc autem est bonum. Ergo usus servilis timoris est bonus.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod timor servilis non tollatur adveniente caritate. Timor
<lb/>enim servilis a fide informi consurgit. Sed fides informis manet secundum substantiam
<lb/>habitus, et formatur caritate quae advenit. Ergo et timor non expellitur
<lb/>caritate adveniente.
<lb/>2. Praeterea, per caritatem advenientem non tollitur nisi peccatum, et quod est
<lb/>ex peccato introductum. Hoc autem non est timor servilis, cum sit a Deo. Ergo
<lb/>non expellitur caritate adveniente.
<lb/>3. Praeterea, quod se habet ex additione ad aliud, includit illud, et non tollit.
<lb/>Sed timor initialis se habet ex additione ad servilem: quia timet poenam sicut
<lb/>servilis, et ulterius separationem. Ergo timore initiali adveniente, non expellitur
<lb/>timor servilis. Ergo nec adveniente caritate, sine qua non est timor initialis.
<lb/>SED CONTRA est quod dicit Augustinus in littera, quod adveniente caritate pellitur
<lb/>timor servilis.
<lb/>Praeterea, libertas non compatitur secum servitutem. Sed caritas adveniens
<lb/>libertatem facit: quia «ubi spiritus Domini», qui sine caritate non est, «ibi
<lb/>libertas»; 2 Corinth., 3, 17. Ergo timor servilis expellitur adveniente caritate.
<lb/>Praeterea, nullus principaliter timens poenam, habet caritatem. Sed quicumque
<lb/>habet timorem servilem, est huiusmodi. Ergo etc.
<pb n="vol. 6, p. 780"/>
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod secundum Philosophum in
<lb/>1 Metaph., liber est qui sui causa est; servus autem per contrarium intelligendus
<lb/>est qui alterius causa est, et non sui. Sumus autem causa eorum quae ad nos
<lb/>pertinent per voluntatem: unde illud dicitur aliquis facere libere quod spontanea
<lb/>voluntate facit; illud autem serviliter ad quod faciendum sibi voluntas deest: facit
<lb/>autem illud coactus ab alio violentia vel metu; et ideo cum tristitia, quia omne
<lb/>coactum est contra voluntatem et triste, ut dicitur in 5 Metaph.: et secundum
<lb/>hoc dicitur aliquis ex libertate spiritus aliquid facere, quia beneplacito suae
<lb/>voluntatis delectabiliter facit; timore autem servili, quod facit coactus metu poenae,
<lb/>et per consequens cum tristitia: mallet enim non facere, nisi poena timeretur.
<lb/>Patet igitur quod servilitas ex illa parte consequitur timorem qua ad aliquid
<lb/>faciendum vel dimittendum inclinat. Haec autem inclinatio non intrat essentiam
<lb/>timoris, sed est effectus eius; essentiam vero suam habet ex comparatione ad
<lb/>proprium obiectum, quod est poena aeterna, quam fides indicat. Unde servilitas
<lb/>est accidens timoris, et non intrat essentiam eius: et ideo essentia eius bona est,
<lb/>quia refugere poenas aeternas non est nisi bonum. Unde servilis timor secundum
<lb/>essentiam suam est a Spiritu Sancto non tamen donum Spiritus Sancti, nisi
<lb/>communiter loquendo, ut dicimus, omne quod a Spiritu Sancto datur, donum
<lb/>eius esse. Sic autem non loquimur de donis. Sed illa servilitatis conditio quae
<lb/>includit privationem voluntatis iustitiae, non est a Spiritu Sancto.
<lb/>AD OBIECTA
<lb/>Ad primum igitur dicendum, quod quaedam sunt a Spiritu Sancto quae non sunt
<lb/>cum Spiritu Sancto, sicut fides informis, et timor servilis: quod quidem non est
<lb/>nisi propter defectum comitantem: quaedam vero sunt a Spiritu Sancto et cum
<lb/>ipso sunt, sicut caritas; quaedam vero cum ipso, sed non ab ipso, sicut peccatum
<lb/>veniale; quaedam vero nec ab ipso nec cum ipso, sicut mortale.
<lb/>Ad secundum dicendum, quod obiectum amoris est bonum; sed obiectum timoris,
<lb/>prout nunc loquimur, est malum quod fugitur. In Deo autem est bonitatem
<lb/>invenire; et ideo est propter seipsum et non propter aliud diligendus. Sed nullum
<lb/>malum in ipso est; est autem ab ipso aliquod malum, scilicet malum poenae:
<lb/>et ideo propter poenam quam infligit, Deum timere, non est malum secundum
<lb/>se. Quomodo autem timore reverentiae bonum excellens timeatur, infra,
<lb/>art. 3, quaestiunc. 4, dicetur.
<lb/>Ad tertium dicendum, quod Gregorius loquitur de timore ratione servilitatis,
<lb/>inquantum scilicet peccatum voluntatem retinet: quod patet ex hoc quod praemissis
<lb/>verbis subiungit: «Superbit quippe qui peccatum, si liceat non puniri,
<lb/>non deserit». Vel dicendum, quod timor ille ex quo nascitur timor servilis poenae,
<lb/>quantum ad actum suum non est timor inordinatus, qui est radix peccati;
<lb/>sed est timor naturalis, quo quis omne nocivum naturaliter refugit.
<pb n="vol. 6, p. 782"/>
<lb/><hi rend="bold">Solutio II</hi>
<lb/>Ad secundam quaestionem dicendum, quod quidquid est de substantia habitus,
<lb/>oportet quod in actu eius elucescat, eo quod quales sunt habitus, tales actus
<lb/>reddunt, ut dicitur in 2 Ethic.: non autem oportet quod omne quod accidit
<lb/>alicui habitui, semper in actu eius manifestetur; sicut fidei informi accidit
<lb/>habere aliquid repugnans caritati; non tamen oportet quod semper in actu eius
<lb/>caritati repugnans aliquid inveniatur. Cum igitur servilitas timoris habitui accidat
<lb/>ex imperfectione subiecti, ut ex dictis patet, non oportet quod actus eius
<lb/>semper conditiones servilitatis in se habeat; sed poterit habere bonitatem proportionatam
<lb/>substantiae sui habitus, non scilicet meritoriam, sicut nec habitus
<lb/>habet bonitatem gratuitam. Et quia habitus perfectam rationem bonitatis non
<lb/>habet, ideo defectus alicuius debitae bonitatis in actu, sive deordinatio aliqua,
<lb/>non repugnat substantiae habitus, sicut repugnat omnis actus inordinatus habitui
<lb/>virtutis, qui habet bonitatem perfectam. Et propter hoc virtutis usus semper
<lb/>est bonus, peccati autem semper est malus; sed timoris servilis actus potest esse
<lb/>et bonus et malus.
<lb/>AD OBIECTA
<lb/>Ad primum ergo dicendum, quod Augustinus loquitur quando aliquid fit timore
<lb/>servili ratione suae servilitatis.
<lb/>Ad secundum dicendum, quod actus timoris servilis quando bonus est, non est
<lb/>ex amore gratuito, neque ex amore libidinoso, sed ex amore naturali, quo quis
<lb/>vult consistentiam et bene esse sui subiecti; et ideo horret omnem poenam, sive
<lb/>quam experientia docet, sicut in naturali timore, sive quam fides demonstrat,
<lb/>sicut in servili.
<lb/>Ad tertium dicendum, quod non semper timere serviliter est actus timoris servilis,
<lb/>ut ex dictis patet.
<lb/><hi rend="bold">Solutio III</hi>
<lb/>Ad tertiam quaestionem dicendum, quod timor servilis manet adveniente caritate
<lb/>quantum ad substantiam, sed non quantum ad servilitatem. Constat enim
<lb/>quod homo caritatem habens timet poenas aeternas, quod erat proprium obiectum
<lb/>eius quantum ad substantiam habitus: quod enim haec plus quam alia
<lb/>timeat, non est de ratione habitus, sed de ratione servilitatis.
<lb/>Et per hoc patet solutio ad utramque partem rationum.
<pb n="vol. 6, p. 784"/>
<lb/>ARTICULUS 3
<lb/><hi rend="bold">Utrum timor castus sit idem in substantia cum timore servili</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod timor castus sit idem in substantia cum timore servili. Sicut
<lb/>enim se habet timor servilis ad fidem informem, ita timor castus se habet ad
<lb/>fidem formatam. Ergo commutatim, sicut se habet fides informis ad fidem formatam,
<lb/>ita se habet timor servilis ad castum. Sed fides formata est idem in substantia
<lb/>cum fide informi. Ergo et timor castus cum servili.
<lb/>2. Praeterea, separatio a Deo, quam timet timor castus, includitur in poena
<lb/>aeterna, quam timet timor servilis. Sed sicut se habent obiecta, ita se habent
<lb/>habitus. Ergo timor castus includitur in timore servili, et ita non differunt
<lb/>secundum substantiam.
<lb/>3. Praeterea, ea quorum unum est ratio alterius, ad eumdem habitum pertinent,
<lb/>sicut dilectio Dei et proximi. Sed separatio a Deo est ratio omnis poenae aeternae.
<lb/>Ergo ad eumdem habitum pertinent; ergo timor castus et servilis non differunt
<lb/>secundum substantiam habitus.
<lb/>SED CONTRA, plus distat a perfectione doni timor servilis quam virtus, quae est
<lb/>timore servili perfectior, ut dictum est. Sed donum timoris differt secundum substantiam
<lb/>habitus a virtute. Ergo multo fortius a timore servili.
<lb/>Praeterea, habitus diversificantur per actus et obiecta. Sed inhonestum vel
<lb/>turpe, quod timet timor castus, et triste, sive poenale, quod timet servilis timor,
<lb/>non dicuntur malum una ratione, neque univoce. Ergo timor servilis et castus
<lb/>non sunt idem habitus.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod initialis differat secundum substantiam a casto.
<lb/>Initialis enim includit servilem, quia timet poenam. Sed servilis secundum substantiam
<lb/>habitus differt a casto. Ergo et initialis.
<lb/>2. Praeterea, idem non dividitur contra seipsum. Sed timor castus in littera
<lb/>dividitur contra initialem. Ergo non est idem secundum substantiam cum ipso.
<lb/>3. Praeterea, sicut initialis est perfectior servili, ita castus est perfectior initiali.
<lb/>Sed initialis non est idem cum servili: si enim sit idem, non erit idem cum casto,
<lb/>qui differt secundum substantiam a servili, ut probatum est. Ergo et castus non
<lb/>est idem cum initiali.
<lb/>SED CONTRA, perfectum et imperfectum non variat substantiam habitus. Sed
<lb/>timor castus et initialis differunt secundum perfectum et imperfectum. Ergo non
<lb/>differunt secundum substantiam habitus.
<pb n="vol. 6, p. 786"/>
<lb/>Praeterea, habitus distinguuntur per actus et obiecta. Sed idem est obiectum
<lb/>quod principaliter respicit timor initialis et castus, ut probatum est. Ergo sunt
<lb/>idem secundum substantiam habitus.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod timor castus diminuatur caritate crescente. Timor
<lb/>enim initialis et castus, ut probatum est, sunt idem secundum substantiam. Sed
<lb/>timor initialis decrescit caritate crescente, ut in littera dicitur. Ergo et timor
<lb/>castus.
<lb/>2. Praeterea, omnis timor habet poenam, ut dicitur 1 Ioan. 4. Sed caritas perfecta
<lb/>non habet poenam. Ergo quanto crescit caritas, tanto quilibet timor decrescit.
<lb/>3. Praeterea, ubi est impossibilitas separationis, ibi non est timor separationis.
<lb/>Ergo quanto aliquis difficilius separatur a Deo, tanto minuitur separationis
<lb/>timor. Sed quanto caritas magis crescit, tanto aliquis difficilius a Deo separatur,
<lb/>quia strictius ei colligatur. Ergo quanto magis crescit caritas, tanto magis
<lb/>decrescit separationis timor, qui dicitur castus.
<lb/>SED CONTRA, timor castus est donum Spiritus Sancti. Sed omnes virtutes et dona
<lb/>simul crescunt, sicut et simul infunduntur. Ergo crescente caritate, crescit timor
<lb/>castus.
<lb/>Praeterea, amor est timoris causa. Sed crescente causa crescit effectus. Ergo
<lb/>caritate crescente crescit timor.
<lb/><hi rend="bold">Quaestiuncula IV</hi>
<lb/>1. Ulterius. VIDETUR quod timor evacuetur gloria adveniente. Ratio enim timoris
<lb/>est possibilitas ad malum. Sed in illis qui sunt in gloria, non est possibilitas
<lb/>ad aliquod malum, quod est timoris obiectum. Ergo non erit ibi timor aliquis.
<lb/>2. Praeterea, spes videtur esse maioris perfectionis quam timor: quia spes perficitur
<lb/>per fortitudinem cordis, timor autem per debilitatem, ut dictum est. Sed
<lb/>spes non manet in patria. Ergo multo minus timor.
<lb/>3. Praeterea, omne quod est perfectionis, est in Deo. Sed timor non est in Deo.
<lb/>Ergo non est perfectionis: ergo excluditur adveniente gloria.
<lb/>SED CONTRA Psalm. 18, 10: «Timor Domini sanctus permanet in saeculum saeculi».
<lb/>Praeterea, timor debetur summae maiestati. Malachiae, 1, 6: «Si ego Dominus,
<lb/>ubi est timor meus?». Sed in futuro exsolvemus Deo quidquid ei debemus. Ergo
<lb/>timebimus ipsum.
<pb n="vol. 6, p. 788"/>
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod duplex est malum: quoddam
<lb/>quod consistit in voluntate eius cui inest, quod dicitur malum culpae; quoddam
<lb/>vero est malum contra voluntatem eius cui inest, quod dicitur malum poenae.
<lb/>Malum autem culpae abhorret quis vel ex hoc quod declinat a rectitudine rationis,
<lb/>et sic est timor inhonesti contrarii, inditus cuilibet virtuti; vel, ex hoc quod
<lb/>declinare facit ab ipso Deo, et sic pertinet ad donum timoris. Horror autem declinationis
<lb/>a regula aliqua, est propter amorem regulae. Unde timor qui est donum,
<lb/>causatur ex amore Dei; et ideo dicitur timor amicabilis vel filialis, inquantum
<lb/>Deus dicitur pater noster; vel etiam castus, inquantum Deus dicitur metaphorice
<lb/>sponsus animarum nostrarum. Timor autem servilis, ut supra dictum est, inclinat
<lb/>ad aliquid faciendum contra voluntatem. Unde oportet quod illud malum habeat
<lb/>quasi obiectum proprium quod est contra voluntatem, ex hoc rationem mali
<lb/>habens quod est malum poenae; et ita servilis et castus non habent idem obiectum,
<lb/>sed diversa; et propter hoc differunt secundum substantiam habitus.
<lb/>AD OBIECTA
<lb/>Ad primum ergo dicendum, quod idem est fidei formatae et informis obiectum;
<lb/>non autem timoris servilis et casti. Proportio autem commutata non tenet in
<lb/>omnibus, sed in numeris et magnitudinibus, ut dicitur in 1 Posteriorum.
<lb/>Ad secundum dicendum, quod sicut amicus, quamvis delectationem habeat ex
<lb/>praesentia amici, non tamen propter hoc quaerit amici praesentiam ut in ipso
<lb/>delectetur, sed propter amicum ipsum, cui vult coniungi quantumcumque potest;
<lb/>ita et timor castus non timet separationem inquantum est poena, sed inquantum
<lb/>est elongatio ab amato.
<lb/>Ad tertium dicendum, quod illud quod est ratio alterius sicut formaliter complens
<lb/>obiectum, non pertinet ad alium habitum vel potentiam, sicut lux et color:
<lb/>et hoc modo Deus est ratio diligendi proximum per caritatem. Sed illud quod
<lb/>est ratio alterius sicut causa, non oportet quod ad eumdem habitum pertineat,
<lb/>nec etiam ad eamdem potentiam; sicut calor qui est ratio odoris, cognoscitur
<lb/>tactu, odor autem olfactu. Et similiter separatio a Deo dicitur esse ratio poenae
<lb/>aeternae sicut causa; unde non oportet quod ad eumdem habitum pertineat.
<lb/><hi rend="bold">Solutio II</hi>
<lb/>Ad secundam quaestionem dicendum, quod in quolibet dictorum est considerare
<lb/>duos actus. Unum principalem, quem timor elicit, scilicet refugere hoc
<lb/>malum vel illud. Alius est secundarius, quem timor imperat, scilicet facere aut
<lb/>dimittere hoc vel illud propter fugam illius mali cuius est timor. Timor ergo initialis
<lb/>quantum ad primum actum non differt a timore casto: quia timere poenas
<lb/>aeternas non est actus timoris initialis, sed compatitur secum istum actum, sicut
<pb n="vol. 6, p. 790"/>
<lb/>et timor castus: sed actus timoris initialis est timere separationem, sicut et
<lb/>casti; quamvis non ita perfecte. Sed in secundo actu differt castus timor et initialis:
<lb/>quia initialis non solum imperat actum aliquem vel dimissionem propter
<lb/>separationem, sed etiam propter poenam: quod non contingit in timore casto,
<lb/>qui ad solam separationem oculum habet. Actus autem imperati per accidens
<lb/>comparantur ad habitus imperantes; et ideo timor initialis et castus sunt idem
<lb/>in substantia habitus, differunt tamen accidentaliter, ut ex dictis patet.
<lb/>AD OBIECTA
<lb/>Ad primum igitur dicendum, quod initialis non includit servilem secundum
<lb/>essentiam, sed inquantum concurrunt ad unum actum imperandum.
<lb/>Ad secundum dicendum, quod dividuntur ex opposito ratione illius accidentis in
<lb/>quo differunt, scilicet perfectionis et imperfectionis in actu elicito, et quantum
<lb/>ad motivum in actu imperato, ut dictum est.
<lb/>Ad tertium dicendum, quod timor servilis differt in obiecto, et per consequens
<lb/>in principali actu, a timore initiali, non autem initialis a casto; unde non est
<lb/>similis ratio.
<lb/><hi rend="bold">Solutio III</hi>
<lb/>Ad tertiam quaestionem dicendum, quod in istis timoribus est duplex actus, ut
<lb/>dictum est. Si ergo loquamur de actu elicito, sic aliter dicendum est in timore
<lb/>servili, et aliter in initiali et casto. Actus enim elicitus a timore initiali et casto
<lb/>est timere separationem, ad quod duo requiruntur: unum ex parte subiecti, quod
<lb/>imperfectionis est; scilicet possibilitas ad separationem, quia de impossibili non
<lb/>est timor; aliud ex parte obiecti, scilicet amor eius a quo quis timet separari,
<lb/>quia ab eo quod quis non amat, separari non curat; et hoc perfectionis est.
<lb/>Augmentum ergo caritatis facit crescere actum timoris separationis quantum ad
<lb/>hoc quod perfectionis est, sed facit decrescere quantum ad hoc quod imperfectionis
<lb/>est. Et quia habitus ad hoc sunt ut imperfectionem a subiecto abiiciant,
<lb/>ideo crescente caritate crescit habitus timoris casti et initialis. Actum autem
<lb/>quem elicit habitus timoris, qui prius erat servilis, caritas similiter facit decrescere
<lb/>quantum ad possibilitatem poenae; quia quanto caritas est maior, tanto est
<lb/>maior remotio a poena. Sed non facit ipsum crescere quantum ad comparationem
<lb/>ad obiectum: quia caritas non est amor directe illius boni cui contrariatur
<lb/>illa poena. Nec iterum quantum ad hoc facit decrescere nisi secundum comparationem,
<lb/>secundum quod caritate crescente semper exceditur magis et magis a
<lb/>timoris casti actu.
<lb/>Si autem loquamur de actu imperato istis duobus timoribus, sic nullo modo
<lb/>actum timoris casti diminuit: et perfecta caritas quantum ad hoc eum foras mittit,
<lb/>ut nunquam iam oculus habeatur ad poenam in agendis vel dimittendis.
<lb/>Actum vero timoris initialis diminuit quantum ad hoc quod habet oculum ad
<lb/>separationem.
<pb n="vol. 6, p. 792"/>
<lb/>AD OBIECTA
<lb/>Ad primum igitur dicendum, quod initialis in littera non dicitur diminui quantum
<lb/>ad hoc quod habet commune cum casto amore, sed quantum ad hoc quod
<lb/>habet commune cum servili.
<lb/>Ad secundum dicendum, quod timor non habet poenam, nisi inquantum respicit
<lb/>aliquid quod contrariatur voluntati, scilicet poenam: et hoc est servilis et initialis
<lb/>timoris.
<lb/>Ad tertium et ad alia sequentia patet solutio per id quod dictum est in corp.
<lb/><hi rend="bold">Solutio IV</hi>
<lb/>Ad quartam quaestionem dicendum, quod timor, proprie loquendo, habet
<lb/>malum pro obiecto: non autem quodlibet malum, sed malum in arduo constitutum:
<lb/>alias non esset in irascibili. Malum autem quod facile vinci aut vitari
<lb/>potest, non timemus; sed odimus tantum. Malum autem separationis a Deo est
<lb/>in arduissimo constitutum: unde quando possibilitas ad hoc malum tolletur,
<lb/>remanebit adhuc operatio hominis ad Deum ut ad arduum; et ideo tolletur
<lb/>timor quantum ad hunc actum qui est timere separationem, sed manebit quantum
<lb/>ad actum qui est admirari vel revereri illud arduum, quod fit quando ex
<lb/>consideratione tantae altitudinis homo in propriam resilit parvitatem.
<lb/>AD OBIECTA
<lb/>Et per hoc patet solutio ad primum.
<lb/>Ad secundum dicendum, quod spes ponit distantiam ad illud arduum, non
<lb/>autem timor; et ideo spes non manet sicut timor.
<lb/>Ad tertium dicendum, quod subdi superiori est de perfectione creaturae, non
<lb/>autem de perfectione Creatoris. Non enim quod est perfectionis in uno, est perfectionis
<lb/>in altero, et praecipue in Deo. Differt enim perfectio naturae conditae
<lb/>et glorificatae et increatae, ut in 2, dist. 4, dixit Magister.
<pb n="vol. 6, p. 794"/>
<lb/><hi rend="bold">QUAESTIO 3</hi>
<lb/>Deinde quaeritur de aliis duobus donis subsequentibus: et 1. Quaeritur de fortitudine;
<lb/>2. De pietate.
<lb/><hi rend="bold">Utrum fortitudo quae est donum,</hi>
<lb/><hi rend="bold">differat a fortitudine quae est virtus</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod fortitudo quae est donum, non differat a fortitudine quae est
<lb/>virtus. Quia secundum Dionysium in cael. Hierar., spiritualium proprietates
<lb/>ex nominibus nos oportet accipere. Sed habitus virtutis et doni communicant in
<lb/>nomine fortitudinis. Ergo communicant in proprietate; et ita videntur esse idem
<lb/>secundum rem.
<lb/>2. Praeterea, Gregorius dicit in 1 Moralium, quod fortitudo est quae
<lb/>dat confidentiam trepidanti; et loquitur de dono fortitudinis. Sed hoc idem pertinet
<lb/>ad fortitudinem quae est virtus, quia est circa timores imperturbatus virtuosus
<lb/>fortis, ut dicitur in 3 Ethic. Ergo sunt idem.
<lb/>3. Praeterea, donum, ut dictum est, differt a virtute, inquantum excedit ipsam.
<lb/>Sed fortitudinis virtus, cum sit circa difficillimum, quod est mors, non potest
<lb/>excedi ab aliquo. Ergo donum fortitudinis non differt a fortitudine virtute.
<lb/>SED CONTRA, diversorum generum et non subalternatim positorum, diversae
<lb/>sunt species et differentiae, secundum Philosophum in Antepraedicamentis. Sed
<lb/>donum et virtus sunt huiusmodi genera. Ergo fortitudo quae est in genere doni
<lb/>differt a fortitudine quae est in genere virtutis.
<lb/>Praeterea, in lib. De spiritu et anima dicitur, quod fortitudinis est non tantum
<lb/>terrenas cupiditates reprimere, sed penitus oblivisci. Sed cupiditates non
<lb/>sunt materia fortitudinis quae est virtus. Ergo oportet quod intelligatur de dono
<lb/>fortitudinis; et ita videtur quod non sit una fortitudo quae est donum, et quae
<lb/>est virtus.
<lb/><hi rend="bold">Quaestiuncula II</hi>
<lb/>1. Ulterius. Quaeritur, quis sit actus eius in via. Et VIDETUR quod non habeat
<lb/>unum actum. Quia, sicut communiter dicitur, fortitudo exequitur in illis ad quae
<lb/>non omnes tenentur, in quibus etiam consilium dirigit, sicut sunt opera supererogationis.
<lb/>Sed haec non possunt reduci ad unum actum secundum speciem,
<lb/>cum huiusmodi opera fere secundum omnes virtutes inveniantur. Ergo fortitudo
<lb/>non habet unum actum secundum speciem.
<pb n="vol. 6, p. 796"/>
<lb/>2. Praeterea, Gregorius dicit, quod spiritus fortitudinis est miraculis et doctrina
<lb/>fulgere. Sed haec duo sunt diversa genera et ad invicem, et ad alios actus, qui
<lb/>dono fortitudinis assignantur. Ergo idem quod prius.
<lb/>3. Praeterea, Augustinus dicit in lib. De doctrina christiana, ubi loquitur
<lb/>de donis, quod fortitudinis est ab omnium transeuntium mortifera iucunditate
<lb/>seipsum sequestrare. Gregorius autem dicit, quod fortitudo
<lb/>circa adversa fiduciam dat trepidanti. Sed haec duo non reducuntur ad unum
<lb/>genus, cum unum videatur pertinere ad materiam temperantiae, aliud autem ad
<lb/>materiam fortitudinis, vel patientiae. Ergo videtur quod non habeant unum
<lb/>actum.
<lb/>SED CONTRA, habitus distinguuntur per actus. Sed fortitudo donum est unus
<lb/>habitus. Ergo habet unum actum.
<lb/>Praeterea, donum est simplicius quam virtus, cum sit sublimius. Sed fortitudo
<lb/>virtus habet unum actum principalem, scilicet sustinere pericula propter
<lb/>bonum. Ergo multo fortius donum fortitudinis habet unum actum.
<lb/><hi rend="bold">Quaestiuncula III</hi>
<lb/>1. Ulterius. Quaeritur de actu fortitudinis in patria. Et VIDETUR quod ibi nullum
<lb/>actum habeat. Quia in quarta beatitudine ponitur ad statum gloriae pertinens
<lb/>saturari. Sed hoc non significat aliquem actum. Cum ergo quarta beatitudo
<lb/>dono fortitudinis adaptetur, videtur quod non habeat aliquem actum in patria.
<lb/>2. Praeterea, proprium fortitudinis videtur esse difficilia sustinere. Sed in patria
<lb/>omnis difficultas tolletur: alias non esset ibi summa delectatio. Ergo non erit
<lb/>ibi actus fortitudinis.
<lb/>3. Praeterea, fortitudinis actus ad vitam activam pertinet. Sed vita activa, ut
<lb/>sancti dicunt, non remanebit in patria, sed contemplativa tantum. Ergo non erit
<lb/>ibi actus fortitudinis.
<lb/>SED CONTRA, habitus nihil aliud videtur esse quam habilitatio ad actum; unde
<lb/>Commentator dicit in 3 de Anima, quod habitus est quo quis agit quando vult.
<lb/>Sed habitus fortitudinis manebit in patria, ut Magister supra per auctoritates
<lb/>probavit. Ergo et actus fortitudinis ibi erit.
<lb/>Praeterea, habitus sine actu est similis somno, secundum Philosophum in
<lb/>1 Ethic. Sed felix et beatus, ut ibi dicitur, non est similis dormienti,
<lb/>sed vigilanti, cum sit in ultima sua perfectione. Ergo, cum sit ibi habitus fortitudinis,
<lb/>erit actus.
<pb n="vol. 6, p. 798"/>
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod dona a virtutibus, ut dictum
<lb/>est, differunt, inquantum dona altiori modo operantur; et secundum hoc
<lb/>oportet accipere differentiam doni fortitudinis a fortitudinis virtute. Modus
<lb/>autem unicuique ex propria mensura praefigitur, ut dictum est prius. Unde
<lb/>sciendum est, quod fortitudinis virtus mensuram sui actus habet humanas vires;
<lb/>unde ea quae supergrediuntur vires hominis, neque aggreditur, neque sustinet.
<lb/>Unde Philosophus in 3 Ethic. dicit, quod fortis est instupefactibilis
<lb/>ut homo, in his scilicet terribilibus quae sunt secundum hominem. Sed donum
<lb/>fortitudinis habet pro mensura sui actus divinam potentiam, de cuius auxilio
<lb/>confidit, sicut dicitur in Psal. 17, 30: «In Deo meo transgrediar murum», idest
<lb/>omne quod posset humanae infirmitati obviare.
<lb/>AD OBIECTA
<lb/>Ad primum igitur dicendum, quod fortitudo donum et virtus conveniunt in aliqua
<lb/>proprietate, quia utrumque est ad aliquid difficile sustinendum; sed non
<lb/>oportet quod sint omnino idem in re.
<lb/>Ad secundum dicendum, quod trepidatio ex duobus potest consurgere. Uno
<lb/>modo tantum ex difficultate adversantium; et hanc trepidationem reprimit fortitudinis
<lb/>virtus. Alio modo ex difficultate adversantis simul et infirmitate hominis
<lb/>ad resistendum, vel etiam impotentia; et hanc trepidationem reprimit donum
<lb/>fortitudinis ex fiducia divini auxilii.
<lb/>Ad tertium dicendum, quod virtus fortitudinis est circa difficillima secundum
<lb/>genus, non tamen secundum comparationem ad operantem, quia non excedunt
<lb/>vires eius: sed fortitudinis donum etiam est circa illa quae excedunt humanam
<lb/>facultatem; nec tamen stulte, quia non excedunt facultatem divinae potentiae
<lb/>cui donum illud innititur.
<lb/><hi rend="bold">Solutio II</hi>
<lb/>Ad secundam quaestionem dicendum, quod quanto aliqua potentia altior est,
<lb/>tanto ad plura se extendit. Et quia humana facultas est infirma respectu divinae
<lb/>facultatis, ideo ad diversas difficultates sunt ordinatae diversae humanae facultates,
<lb/>et quandoque separantur ab invicem; aliquis enim habet facultatem ut
<lb/>facile superare possit difficultates quae sunt in delectationibus, qui tamen non
<lb/>facile superare potest difficultates quae sunt in passionibus illatis; et sic de
<lb/>aliis. Sed divina facultas est una et eadem respectu omnium praedictarum difficultatum.
<lb/>Et ideo, quia fortitudinis virtus facultati humanae innititur, non est
<lb/>respectu omnium difficultatum, sed respectu aliquarum, quae sunt maximae in
<lb/>genere humanarum; unde excellenter fortitudinis nomen habet: ad alias autem
<lb/>difficultates sunt ordinatae aliae virtutes, quae sunt facultates quaedam.
<pb n="vol. 6, p. 800"/>
<lb/>Sed fortitudinis donum utitur divina voluntate quasi sua, secundum quod in
<lb/>Psal. 17, 1, dicitur: «Diligam te Domine virtus mea»; et ideo unum donum fortitudinis
<lb/>se extendit ad omnes difficultates quae in humanis rebus possunt accidere
<lb/>etiam supra facultatem humanam, sicut Apostolus dicebat Philipp. ult., 13:
<lb/>«Omnia possum in eo qui me confortat».
<lb/>Et ideo oportet actum doni fortitudinis accipere circa omnia difficilia proportionabiliter
<lb/>actui fortitudinis circa quaedam difficilia. Cum autem fortitudo virtus
<lb/>sit circa timores et audacias, habet duos actus: unum qui est aggredi,
<lb/>inquantum moderatur audacias; alium qui est sustinere, inquantum moderatur
<lb/>timores. Sed hic actus est principalior, inquantum difficilius est sustinere difficultates
<lb/>praesentes quam tendere in absentes. Et similiter actus doni fortitudinis
<lb/>principalis est sustinere omnes difficultates sive in passionibus sive in operationibus;
<lb/>et ad hunc ordinatur alius actus qui est difficilia et ardua aggredi
<lb/>spe divini auxilii. Hi autem duo actus non differunt secundum speciem, quia
<lb/>unus ad alium ordinatur, et eadem est ratio dirigendi in ipsis; et ideo donum
<lb/>fortitudinis habet unum actum secundum speciem.
<lb/>AD OBIECTA
<lb/>Ad primum igitur dicendum, quod quia supererogationis opera maxime videntur
<lb/>habere difficultatem humanas vires excedentem, ideo praecipue circa illa
<lb/>dicitur esse donum fortitudinis: nihilominus est et circa alias difficultates, circa
<lb/>quas est etiam virtus communiter, sed non eodem modo, ut dictum est.
<lb/>Ad secundum dicendum, quod ad virtutem fortitudinis pertinet aliquid dupliciter.
<lb/>Uno modo sicut principale obiectum vel actus, sicut mortis pericula quae
<lb/>propter bonum sustinentur. Alio modo sicut instrumenta, vel auxilia, quibus
<lb/>indiget fortis ad suum actum, ut arma et societates bellantium. Ita etiam donum
<lb/>respicit ipsas difficultates quae sunt in passionibus et in operationibus humanis
<lb/>principaliter, sed miracula et doctrinam quasi auxilia ad suum actum; sicut
<lb/>patet in Apostolis, qui miraculis et doctrina totum mundum sub fide captivum
<lb/>duxerunt in obsequium Christi; et secundum hoc dicit Gregorius, quod ad
<lb/>donum fortitudinis pertinet miraculis et doctrina fulgere.
<lb/>Ad tertium dicendum, quod illa quamvis pertineant ad diversas virtutes, possunt
<lb/>tamen pertinere ad unum donum, ut dictum est; et sic sunt idem obiectum
<lb/>specie, secundum quod specificantur inde unde specificatur donum.
<lb/><hi rend="bold">Solutio III</hi>
<lb/>Ad tertiam quaestionem dicendum, quod quicumque operatur secundum aliquam
<lb/>mensuram, oportet quod habeat aliquem actum secundum quem respicit
<lb/>ad mensuram illam, et aliquem secundum quem respicit ad mensuratum. Unde
<lb/>cum fortitudo mensuret actum suum circa difficultates ex divina potestate,
<lb/>habet aliquem actum in comparatione ad difficultates quas sustinet vel aggreditur,
<lb/>et aliquem in comparatione ad divinam potestatem, cui innititur; et primus
<lb/>actus non erit in patria, ubi difficultas nulla erit; sed secundus erit ibi, quia
<lb/>perfectissime divinae potentiae innitetur.
<pb n="vol. 6, p. 802"/>
<lb/>AD OBIECTA
<lb/>Ad primum ergo dicendum, quod etiam in corporalibus quamvis saturitas non
<lb/>nominet aliquem actum, tamen aliquid praesupponit, scilicet sumptionem cibi;
<lb/>ita et saturitas quae ibi ponitur, quae est repletio omnium ex quorum defectu
<lb/>difficultas contingebat, praesupponit quemdam spiritualem esum, secundum
<lb/>quem homo ab ipsa divina potentia bona praedicta sumit, ei innixus.
<lb/>Ad secundum dicendum, quod quamvis vita activa non maneat quantum ad sui
<lb/>essentiam, manet tamen quantum ad sui mensuram in finem: quia in his quae
<lb/>activae vitae sunt, ex ipsa divina veritate regulamur.
<lb/>Ad tertium patet solutio ex praedictis.
<lb/>ARTICULUS 2
<lb/><hi rend="bold">Utrum pietas sit donum</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod pietas non sit donum. Donum enim immediatius ordinat ad
<lb/>Deum quam virtus. Sed pietas quae est virtus, immediate in Deum ordinat: quia
<lb/>secundum Augustinum in 10 de civ. Dei, proprie pietas Dei cultus solet
<lb/>intelligi, quam Graeci theosebiam vocant. Ergo pietas non est donum, cum non
<lb/>coniungat Deo immediatius quam pietatis virtus.
<lb/>2. Praeterea, pietas secundum Gregorium in 1 Moralium, est quae
<lb/>docet opera misericordiae frequentare. Haec autem pietas videtur esse idem
<lb/>cum misericordia, quae est virtus. Ergo cum Gregorius ibi loquatur de pietate
<lb/>quae ponitur donum, videtur quod pietas quae ponitur donum, sit virtus. Nulla
<lb/>autem virtus est donum. Ergo pietas nullo modo potest esse donum.
<lb/>3. Praeterea, pietas, secundum Tullium, est
<lb/>benevolentia in parentes; et ponit eam partem iustitiae. Sed iustitia est virtus.
<lb/>Ergo et pietas: ergo non est donum.
<lb/>SED CONTRA est quod dicitur Isai. 11: ibi enim inter dona computatur.
<lb/>Praeterea, pietas videtur esse excellentissimum in tota christiana vita: quia ad
<lb/>omnia valet, ut dicitur 1 Tim. et hoc etiam dicit ibi Glossa Ambrosii.
<lb/>Ergo pietas maxime debet poni donum.
<lb/><hi rend="bold">Quaestiuncula II</hi>
<lb/>1. Ulterius. Quaeritur de actu pietatis quam habet in via. Et VIDETUR quod non
<lb/>habeat unum actum secundum speciem. Augustinus enim in lib. de Doct. christiana
<lb/>dicit, quod pietatis est honorare sanctos, non contradicere Scripturae,
<lb/>sive intellectae, sive non intellectae: et loquitur ibi de dono pietatis: quod patet
<pb n="vol. 6, p. 804"/>
<lb/>ex his quae dicit in quodam sermone De Trinitate,
<lb/>ubi eumdem actum attribuit pietati, ad quem secundo loco inter dona ascenditur.
<lb/>Gregorius autem assignat ei pro actu misericordiae operibus insistere.
<lb/>Ergo cum ista duo non reducantur in idem genus, videtur quod actus pietatis
<lb/>non sit in idem secundum speciem.
<lb/>2. Praeterea, pietas, ut communiter dicitur, in eisdem exequitur in quibus scientia
<lb/>dirigit. Sed scientia dirigit in omnibus actibus humanis, quia docet conversari
<lb/>sine offensione in medio pravae et perversae nationis. Ergo et pietas est
<lb/>circa omnes humanos actus; et ita non habet solum unum actum in specie.
<lb/>3. Praeterea, secunda beatitudo qua dicitur «Beati mites», ad pietatem reducitur.
<lb/>Sed mititas, sive mansuetudo, est circa passiones irae, ut Philosophus dicit
<lb/>in 4 Ethic. Ergo et circa eadem est pietas. Sed ipsa est etiam in
<lb/>communicationibus quae sunt ad alterum, ut patet per auctoritatem Gregorii
<lb/>inductam. Cum ergo haec duo non reducantur ad idem genus, videtur quod pietas
<lb/>non habeat unum actum secundum speciem.
<lb/>SED CONTRA, est unus habitus. Ergo habet unum actum principalem.
<lb/><hi rend="bold">Quaestiuncula III</hi>
<lb/>1. Ulterius. Quaeritur de actu eius in patria. Et VIDETUR quod non habeat ibi aliquem
<lb/>actum. Quia pietas in communicationibus consistit quae ad alterum sunt.
<lb/>Sed huiusmodi communicationes non erunt in patria, quia omnes sufficientiam
<lb/>ibi a Deo accipient: propter insufficientiam enim uniuscuiusque in se introductae
<lb/>sunt communicationes, ut patet per Philosophum in 5 Ethic. Ergo
<lb/>non erit ibi pietatis actus.
<lb/>2. Praeterea, ad pietatem pertinet misericordiae opera frequentare, ut dictum
<lb/>est per auctoritatem Gregorii. Sed ibi non erunt opera misericordiae, ubi nulla
<lb/>erit miseria. Ergo actus pietatis non erit in patria.
<lb/>3. Praeterea, in secunda beatitudine, quae pertinet ad pietatem, ponitur quantum
<lb/>ad statum patriae, possessio terrae. Sed hoc non videtur aliquem actum
<lb/>importare. Ergo pietas in patria nullum actum habebit.
<lb/>SED CONTRA, iustitiae virtus magis videtur in patria permanere quam fortitudo,
<lb/>ut prius dictum est. Cum ergo donum fortitudinis, quod respondet virtuti fortitudinis,
<lb/>habeat aliquem actum in patria: multo fortius pietas, quae respondet
<lb/>iustitiae, ut videtur.
<lb/>Praeterea, in patria nihil erit otiosum et frustra. Sed habitus frustra esset, si
<lb/>non in actum exiret, quia operatio est finis habitus. Cum ergo habitus doni pietatis
<lb/>in patria maneat, et actus eius ibidem manebit.
<pb n="vol. 6, p. 806"/>
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod tota moralis materia in
<lb/>tres partes dividitur: scilicet in delectabilia, quae carnalis affectus prosequitur;
<lb/>in difficilia, quae refugit; et in communicabilia, quae ad alterum sunt, quae
<lb/>potius in actione quam passione consistunt. In singulis ergo eorum dirigit et
<lb/>donum et virtus, sed differenter. Virtus enim dirigit in his accipiens regulam aliquid
<lb/>humanum, sed donum accipiens pro regula aliquid divinum.
<lb/>In delectationibus ergo virtute dirigimur quasi dignitate humanae naturae, cuius
<lb/>deturpationem per temporales delectationes refugimus; sed dono dirigimur
<lb/>quasi regula ipsa dignitate divina, a qua separari per inquinationem huiusmodi
<lb/>bonorum refugimus; quod ad timorem pertinet. Similiter patet ex dictis,
<lb/>art. 1, quaestiunc. 1, quod differenter dirigit donum fortitudinis a virtutibus,
<lb/>quae ad difficultates sustinendas vel aggrediendas ordinantur. Et similiter contingit
<lb/>in communicationibus quae ad alterum sunt: quia in his dirigunt virtutes,
<lb/>accipientes pro mensura aliquid humanum, puta observantes decentiam, vel
<lb/>debitum eius qui communicationes facit; sed donum accipit in his regulam
<lb/>ipsum Deum, ut sicut dictum est, quod in fortitudine homo aggreditur difficilia
<lb/>utens divina potentia per confidentiam quasi sua; ita communicat se ad alterum
<lb/>utens Deo quasi seipso, ut scilicet ea quae ipsum decent in huiusmodi communicationibus,
<lb/>quasi Deo unitus exequatur. Unde Dominus, Matth. 5, ad beneficentiam
<lb/>caelestis Patris hortatur, qui solem suum facit oriri super bonos et
<lb/>malos. Et quia communicatio quae ad divina est, nomen pietatis habet; ideo et
<lb/>donum quod in communicationibus divinam mensuram habet, pietas nominatur.
<lb/>AD OBIECTA
<lb/>Ad primum igitur dicendum, quod donum immediatius ordinat ad Deum quantum
<lb/>ad modum operandi, sive mensuram operis, quam virtus; non autem quantum
<lb/>ad obiectum vel finem. Quamvis ergo pietas virtus, quae latria dicitur, ipsi
<lb/>Deo exhibeatur; in hoc tamen accipit aliquid humanum pro mensura, scilicet
<lb/>beneficium a Deo acceptum, ratione cuius est debitor ei: sed pietas quae est
<lb/>donum, accipit in hoc aliquid divinum pro mensura, ut scilicet Deo honorem
<lb/>impendat, non quia sit ei debitus, sed quia Deus honore dignus est, per quem
<lb/>modum etiam ipse Deus sibi honori est.
<lb/>Ad secundum dicendum, quod pietas donum in hoc differt a misericordia, quia
<lb/>misericordia studet ad relevandas miserias proximorum ex hoc quod sunt
<lb/>coniuncti vel sanguine, vel familiaritate, vel saltem naturae similitudine, in
<lb/>omnibus aliquid humanum pro mensura accipiens, sicut aliae virtutes; sed pietas
<lb/>donum movetur ad relevandas eorum miserias ex aliquo divino; scilicet
<lb/>inquantum sunt filii Dei, vel divina similitudine insigniti; unde et magis proprie
<pb n="vol. 6, p. 808"/>
<lb/>nomen pietatis habet, quae divinum quid sonat: quamvis et ipsa misericordia,
<lb/>secundum Augustinum 10 de civ. Dei, more vulgi pietas dicatur: quod ideo
<lb/>accidit, quia eam sibi Deus quasi sacrificium placere testatur. Unde et
<lb/>Philosophus dicit in 4 Ethic., quod dona habent aliquid simile Deo sacratis.
<lb/>Ad tertium dicendum, quod etiam in parentibus est aliquid divinum respectu
<lb/>filiorum, inquantum ipsi filiis causa sunt essendi; et ideo virtus beneficentiae
<lb/>ad ipsos, pietas vocatur: accipit tamen mensuram aliquid humanum, ut dictum
<lb/>est, in quo differt a dono.
<lb/><hi rend="bold">Solutio II</hi>
<lb/>Ad secundam quaestionem dicendum, quod pietas donum uno et eodem modo
<lb/>dirigit in communicationibus omnibus quae ad alterum sunt, aliam tamen mensuram
<lb/>accipiens quam virtutes: quae mensura, quia simplex est et una, ideo
<lb/>pietas unus habitus est specialis: et ex comparatione ad hanc mensuram omnis
<lb/>eius actus specificatur.
<lb/>AD OBIECTA
<lb/>Ad primum igitur dicendum, quod donum pietatis operatur et in materia latriae
<lb/>et in materia misericordiae, quamvis alio modo ab eis; et ideo non est inconveniens,
<lb/>si illa duo ad pietatem pertinent: exhibere enim reverentiam Sacrae
<lb/>Scripturae et aliis divinis, ad latriam pertinere videtur.
<lb/>Ad secundum dicendum, quod scientia dirigit in omnibus humanis, in quibus
<lb/>exequuntur et timor et pietas et fortitudo; sed per quamdam adaptationem
<lb/>scientia et pietas combinantur: quia in his quae ad alterum sunt, homo operans
<lb/>quasi iudicium quoddam exercet: iudicium autem et imperium de agendis ad
<lb/>scientiam pertinet, sicut ad prudentiam: et similiter per quamdam adaptationem
<lb/>fortitudini consilium combinatur: quia in rebus difficilibus, in quibus habet
<lb/>fortitudo executionem, praecipue consilia inquirimus, quamvis consilium in
<lb/>omnibus humanis dirigat.
<lb/>Ad tertium dicendum, quod ira et perturbat hominem in seipso, et commovet
<lb/>eum ad alium, inquantum est appetitus vindictae; et per consequens mansuetudo
<lb/>hominem et in seipso perficit et ad alterum; et ex hac parte mititas ad pietatem
<lb/>reducitur.
<lb/><hi rend="bold">Solutio III</hi>
<lb/>Ad tertiam quaestionem dicendum, quod de actu pietatis plus potest in patria
<lb/>remanere quam de actu fortitudinis: potest enim non tantum remanere actus qui
<lb/>est per comparationem ad mensuram quam pietas donum attendit, scilicet
<lb/>adhaerere ipsi Deo; sed etiam actus qui est per comparationem ad eos quibus
<lb/>beneficia praestare paratus erat secundum affectum, ut scilicet benevolentiam
<lb/>ad eos servet, et de eorum bonis congaudeat, et de suis etiam largiatur secundum
<lb/>modum istius vitae, secundum quem superiores aliquid influunt inferioribus,
<lb/>secundum doctrinam Dionysii.
<pb n="vol. 6, p. 810"/>
<lb/>AD OBIECTA
<lb/>Ad primum ergo dicendum, quod non erit communicatio ad supplendam indigentiam,
<lb/>sed ad augendam laetitiam.
<lb/>Ad secundum dicendum, quod loquitur de pietate secundum actum quem habet
<lb/>in via.
<lb/>Ad tertium dicendum, quod possessio terrae praesupponit haustum sufficientiae
<lb/>a Deo, per quem possint in alios influere vel secundum affectum vel secundum
<lb/>effectum.
<lb/><hi rend="bold">EXPOSITIO SECUNDAE PARTIS TEXTUS</hi>
<lb/>«Hic timor malus est». Non enim quandocumque timetur periculum carnis,
<lb/>dicitur timor humanus; neque quando timetur amissio boni temporalis, dicitur
<lb/>timor mundanus; sed tantum quando talis timor est inordinatus; et ideo semper
<lb/>sonat in malum.
<lb/>«Cum supra Beda duos dixerit esse timores». Beda distinxit timores secundum
<lb/>quod retrahunt a malo culpae, et distinxit secundum retrahentia, quae sunt duo,
<lb/>poena futura, et separatio a Deo. Sed Magister distinxit timores secundum
<lb/>inclinationes ad malum et secundum retractionem, non solum quantum ad motiva,
<lb/>sed etiam quantum ad status.
<lb/>«Sed eo quod mala times, corrigis te». Contra. Augustinus dicit,
<lb/>quod in timore
<lb/>servili manet voluntas peccandi. Ergo non corrigit se. Et dicendum, quod
<lb/>manet voluntas non absoluta, sed conditionata, quae velleitas dicitur, ut scilicet
<lb/>peccaret, si impune liceret.
<lb/>«Sciendum tamen, quod uterque timor, scilicet servilis et initialis, in Scripturae
<lb/>diversis locis dicitur initium sapientiae». Videtur hoc esse falsum: quia sapientia
<lb/>est perfectius donum quam timor, et ita timor non est principium eius. Et
<lb/>dicendum, quod non est principium sicut creans essentiam eius, sed sicut dispositio
<lb/>ad ipsam, a quo incipit motus in sapientiam perveniens.
<pb n="vol. 6, p. 818"/>
<lb/><hi rend="bold">IN TERTIUM SENTENTIARUM, DISTINCTIO 35</hi>
<lb/><hi rend="bold">DIVISIO TEXTUS</hi>
<lb/>Postquam determinavit Magister de donis, hic ostendit differentiam quorumdam
<lb/>donorum ad invicem, quae maxime convenire videntur, idest sapientiae,
<lb/>scientiae, et intellectus; et dividitur in partes duas: in prima assignat differentiam;
<lb/>in secunda removet quaedam dubia, ibi: «Et notandum quod intellectus et
<lb/>scientia quae dicuntur dona Spiritus Sancti alia sunt ab intellectu et scientia
<lb/>quae naturaliter sunt in hominis anima».
<lb/>Circa primum duo facit: primo assignat differentiam inter scientiam et sapientiam;
<lb/>secundo inter sapientiam et intellectum, ibi: «Ostensa differentia inter
<lb/>sapientiam et scientiam».
<lb/>«Et notandum» etc. Hic removet quaedam dubia; et primo circa scientiam et
<lb/>intellectum; secundo circa sapientiam, ibi: «Illud etiam sciendum, quod sapientia
<lb/>de qua nunc disserimus, non est illa Dei sapientia quae Deus est».
<pb n="vol. 6, p. 820"/>
<lb/><hi rend="bold">QUAESTIO 1</hi>
<lb/>Hic est duplex quaestio. Primo de vita activa et contemplativa. Secundo de
<lb/>donis perficientibus in utraque vita.
<lb/>Circa primum quaeruntur quatuor: 1. De divisione vitae in activam et contemplativam;
<lb/>2. De vita contemplativa; 3. De activa; 4. De comparatione unius ad aliam.
<lb/>ARTICULUS 1
<lb/><hi rend="bold">Utrum vita convenienter dividatur per activam et contemplativam</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod vita inconvenienter dividatur per activam et contemplativam.
<lb/>Vivere enim, ut dicit Philosophus in 2 de Anima, viventibus est esse.
<lb/>Sed contemplativum et activum non ostendunt differentiam in essendo, sed
<lb/>magis in operando. Ergo non sunt differentiae vitae.
<lb/>2. Praeterea, Philosophus, in 2 de Anima, dicit: «Vivere secundum
<lb/>hoc principium, scilicet animam vegetabilem, inest viventibus». Sed anima
<lb/>vegetabilis nullo modo participat contemplationem, neque etiam agere ipsius
<lb/>est, sicut dicitur in 6 Ethic. Ergo vita inconvenienter dividitur per
<lb/>activam et contemplativam.
<lb/>3. Praeterea, in lib. De causis dicitur, quod vita est continuus motus
<lb/>ab ente sempiterno. Sed motus operationem importat. Cum ergo omnis operatio
<lb/>sit actio quaedam, videtur quod omnis vita sit activa; et ita non erit differentia
<lb/>vitae «activum».
<lb/>4. Praeterea, Philosophus, in 2 de Anima, dividit vivere in quatuor,
<lb/>scilicet nutriri, sentire, et moveri secundum locum, et intelligere. Ergo insufficienter
<lb/>dividitur per has duas differentias, activum et contemplativum.
<lb/>5. Praeterea, Augustinus, in lib. De civ. Dei, apponit tertium membrum,
<lb/>scilicet compositum ex utroque. Ergo videtur quod insufficienter dividatur per
<lb/>activum et contemplativum.
<lb/>SED IN CONTRARIUM sunt multae auctoritates sanctorum, quae dicunt per
<lb/>Martham et Mariam, Luc. 10, signari duas vitas, activam et contemplativam.
<lb/>Praeterea, vita hominis est secundum id a quo homo est homo. Hoc autem est
<lb/>intellectus. Cum ergo intellectus dividatur in activum et contemplativum, idest
<lb/>speculativum et practicum, videtur quod humana vita in haec duo dividi debeat.
<lb/>Praeterea, secundum Philosophum in 9 Ethic. illud dicitur esse uniuscuiusque
<lb/>vita in quo maxime studet, sicut militis in pugnando, et ebriosi in
<lb/>potando; unde et in talibus ad amicos convivere volunt. Sed hoc in quo maxime
<pb n="vol. 6, p. 822"/>
<lb/>studet quis, est illud quod finem suae vitae ponit. Cum igitur finis humanae
<lb/>vitae felicitas ponatur, quae secundum philosophos in civilem et contemplativam
<lb/>dividitur, ut patet in 10 Ethic., videtur etiam quod
<lb/>humana vita in activam et contemplativam dividi debeat.
<lb/><hi rend="bold">Solutio</hi>
<lb/>Respondeo dicendum, quod nomen vitae ex hoc sumptum videtur quod aliquid a
<lb/>seipso potest moveri; et ideo ex hoc dicta sunt primo aliqua vivere, quia visa
<lb/>sunt a seipsis moveri, sicut plantae per motum augmenti, et animalia per
<lb/>motum insuper localem; ea vero quae visa sunt non moveri nisi ab aliis mota,
<lb/>dicta sunt mortua, vel vita carentia, sicut lapides et ligna. Unde etiam per
<lb/>quamdam transumptionem ea quorum principium motus in ipsis est dicuntur
<lb/>viventia, quamvis non seipsa moveant, sicut aquae scaturientes impetu sui
<lb/>motus a terra dicuntur vivae: aquae autem immobiles congregatae in lacunis
<lb/>dicuntur aquae mortuae. Ulterius, nomen vitae attributum est omnibus operationibus
<lb/>quas aliquis a seipso exercet non ab alio motus, etiam si motus non
<lb/>sint; sicut nomen motus ad operationem quamlibet solet transferri, sicut dicitur
<lb/>sentire et intelligere motus; et secundum hoc non solum quae moventur a seipsis
<lb/>vel per augmentum vel localiter, dicuntur vivere, sed omnia quae ex seipsis
<lb/>appetunt, sentiunt, intelligunt: haec enim dicuntur operationes vitae.
<lb/>Quamvis autem plures dictarum operationum in aliquo sint, ex illa tamen dicitur
<lb/>vita eius quae principalis in ipso est; sicut animalium vita dicitur in sentiendo,
<lb/>quamvis etiam nutriantur; et hominum in intelligendo, quamvis etiam sentiant;
<lb/>et hoc non solum est accipiendum secundum naturales potentias, sed
<lb/>etiam secundum habitus superadditos. Unde vita uniuscuiusque hominis dicitur
<lb/>in hoc consistere in quo summum studium impendit et curam, ut dicit Philosophus
<lb/>in 9 Ethic.: et sic accipiendo vitam, dividitur in activam et contemplativam.
<lb/>Cum enim vita humana ordinata (quia de inordinata non intendimus, sicut
<lb/>est voluptuosa, quae nec humana est, sed bestialis) consistat in operatione
<lb/>intellectus et rationis; habeat autem intellectiva pars duas operationes, unam
<lb/>quae est ipsius secundum se, aliam quae ipsius est secundum quod regit inferiores
<lb/>vires; erit duplex vita humana: una quae consistit in operatione quae est
<lb/>intellectus secundum seipsum, et haec dicitur contemplativa; alia quae consistit
<lb/>in operatione intellectus et rationis secundum quod ordinat et regit et imperat
<lb/>inferioribus partibus, et haec dicitur activa vita. Unde secundum Philosophum
<lb/>agere proprie dicitur operatio quae est a voluntate imperata, in
<lb/>ipso operante consistens, non in materiam exteriorem transmutandam transiens:
<lb/>quia hoc esset facere, quod est operatio mechanicae artis. Morales enim
<lb/>virtutes quae in vita activa perficiunt, circa agibilia dicuntur.
<pb n="vol. 6, p. 824"/>
<lb/>AD OBIECTA
<lb/>Ad primum ergo dicendum, quod essentia rei ex operatione ipsius cognoscitur;
<lb/>et ideo ex operationibus quibus per prius convenit nomen vitae translatum est
<lb/>nomen ad ipsum esse, secundum quod alius est effectus talium operationum.
<lb/>Ad secundum dicendum, quod secundum animam vegetabilem dicitur esse vivere,
<lb/>non quasi in operationibus eius tantum vita consistat; sed quia operationes
<lb/>eius sunt primae operationes vitae in nobis; per quem modum dicitur secundum
<lb/>tactum inesse sensus animalibus.
<lb/>Ad tertium dicendum, quod illa auctoritas intelligenda est de vita qua corpora
<lb/>caelestia ponebantur a quibusdam vivere velut ex se mota: quam opinionem
<lb/>videtur sequi ille qui librum illum condidit.
<lb/>Ad quartum dicendum, quod Philosophus distinxit vitam secundum quod est
<lb/>communis omnibus viventibus; sed nunc loquimur de divisione vitae humanae.
<lb/>Ad quintum dicendum, quod illud tertium membrum apponitur ab Augustino
<lb/>non quantum ad diversitatem vitae, sed magis quantum ad diversitatem viventium.
<lb/>Quidam enim sunt qui exercitiis activae insistunt principaliter, quamvis
<lb/>etiam quandoque contemplationis actus exequantur: quidam vero sunt qui postpositis
<lb/>curis activae, principaliter contemplationi student; alii vero qui circa
<lb/>utrumque insistunt. Sunt nihilominus et quaedam operationes quae utrumque
<lb/>requirunt, sicut praedicatio et doctrina, quae a contemplatione inchoatae in
<lb/>actionem terminant, sicut a causa in effectum procedentes; et hoc medium in
<lb/>extremis includitur.
<lb/>ARTICULUS 2
<lb/><hi rend="bold">Utrum vita contemplativa consistat tantum in actu cognitivae</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod vita contemplativa consistat tantum in actu cognitivae. Quia
<lb/>contemplationis finis est veritas. Sed veritas tantum ad cognitionem pertinet.
<lb/>Ergo vita contemplativa tantum in operatione cognitivae consistit.
<lb/>2. Praeterea, vita contemplativa a sanctis otium dicitur; et Philosophus etiam
<lb/>in 10 Ethic. dicit ipsam vacationem. Sed voluntas est vis motiva. Cum
<lb/>ergo motus otio et vacationi repugnet, videtur quod vita contemplativa non consistat
<lb/>in actu affectivae, sed solum in actu cognitivae.
<lb/>3. Praeterea, proportionantur operationes habitibus. Sed dona quae perficiunt
<lb/>in vita contemplativa tantum, ad cognitionem pertinent, scilicet sapientia et
<lb/>intellectus. Ergo vita contemplativa consistit tantum in cognitione.
<pb n="vol. 6, p. 826"/>
<lb/>SED CONTRA, Isidorus dicit in lib. Differentiarum, quod contemplativa vita
<lb/>est quae vacans ab omni negotio, in sola Dei dilectione defigitur. Sed dilectio ad
<lb/>affectivam pertinet. Ergo vita contemplativa non consistit tantum in cognitione.
<lb/>Praeterea, gustare ad affectum pertinet, sicut videre ad intellectum. Sed
<lb/>Gregorius dicit, quod contemplativa vita sapore intimo venturam
<lb/>iam requiem degustat. Ergo contemplativa vita non consistit tantum in
<lb/>cognitione.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod consistat in operatione rationis. Vita enim contemplativa
<lb/>est vita humana. Sed humana vita est secundum operationem humanam.
<lb/>Cum ergo operatio humana sit secundum rationem, a qua dicitur homo, videtur
<lb/>quod vita contemplativa consistat in operatione rationis principaliter.
<lb/>2. Praeterea, vita contemplativa praecipue consistit in cognitione divinorum.
<lb/>Sed invisibilia Dei per ea quae facta sunt cognoscuntur, Roman. 1; cognoscere
<lb/>autem ex aliquibus alia, rationis est. Ergo vita contemplativa praecipue consistit
<lb/>in operatione rationis.
<lb/>3. Praeterea, Richardus de Santo Victore dicit in libro De contemplatione:
<lb/>«Contemplationis nostrae volatus multiformiter variatur; nunc
<lb/>de inferioribus ad summa ascendit, nunc de superioribus ad ima descendit; et
<lb/>nunc de parte ad totum, nunc de toto ad partem discurrit; nunc a maiori, nunc
<lb/>a minori argumentum trahit». Sed iste discursus videtur ad rationem pertinere.
<lb/>Ergo vita contemplativa principaliter in actu rationis consistit.
<lb/>SED CONTRA, Bernardus in libro 2 De consideratione dicit, quod «contemplatio
<lb/>in hoc distat a consideratione, quia consideratio ad inquisitionem magis
<lb/>se habet, contemplatio autem est verus certusque animi intuitus». Sed intueri
<lb/>est intellectus, inquirere autem rationis. Ergo contemplativa vita non consistit
<lb/>in actu rationis, sed intellectus.
<lb/>Praeterea, secundum Philosophum in 10 Ethic., secundum vitam contemplativam
<lb/>communicamus cum Deo. Non autem communicamus cum eo
<lb/>secundum inquisitionem rationis, sed magis secundum intellectus intuitum.
<lb/>Ergo contemplativa vita non consistit in actu rationis, sed intellectus tantum.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod omnis actus intellectus ad vitam contemplativam pertineat.
<lb/>Sicut enim se habet vita activa ad agibilia, ita se habet contemplativa ad
<lb/>contemplabilia. Sed omnes actus circa agibilia ad vitam activam pertinent. Ergo
<lb/>omnes actus intellectus circa intelligibilia ad contemplativam vitam pertinent.
<lb/>2. Praeterea, vita contemplativa, secundum Philosophum in 10 Ethic., in
<lb/>philosophiae consideratione consistit. Sed philosophia est de omnibus entibus.
<lb/>Ergo omnis operatio intellectus pertinet ad vitam contemplativam, cum intellectus
<lb/>non sit non entium.
<pb n="vol. 6, p. 828"/>
<lb/>3. Praeterea, Richardus de Santo Victore ponit sex species contemplationis.
<lb/>Prima est, quando sensibilia per imaginationem considerantes, in eis
<lb/>divinam sapientiam admiramur. Secunda est, quando earum rationes inquirimus.
<lb/>Tertia, quando ex visibilibus in invisibilia ascendimus. Quarta, quando,
<lb/>remota imaginatione, in solis intelligibilibus versamur. Quinta, quando ea consideramus
<lb/>quae ex divina revelatione cognoscimus, non humana ratione. Sexta,
<lb/>quando ea consideramus quibus etiam humana ratio contradicere videtur. Sed
<lb/>in his speciebus comprehenditur omnis operatio intellectus. Ergo omnis operatio
<lb/>intellectus ad vitam contemplativam pertinet.
<lb/>SED CONTRA, Isidorus in lib. De sum. Bono: «Contemplativa vita mundo
<lb/>renuntians, soli Deo vivere delectatur». Sed non vivit soli Deo nisi quando
<lb/>Deum solum cogitat. Ergo non omnis operatio intellectus ad contemplativam
<lb/>vitam pertinet.
<lb/>Praeterea, circa idem videtur esse vita contemplativa et felicitas contemplativa.
<lb/>Sed felicitas contemplativa est tantum in consideratione nobilissimi intelligibilis,
<lb/>quod constat Deum esse, secundum Philosophum in 10 Ethic.
<lb/>Ergo vita contemplativa in sola Dei consideratione consistit.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod vita, secundum quod nunc
<lb/>loquimur, consistit in operatione cui aliquis principaliter mancipatur: cuius
<lb/>ratione omnia quae impedire possunt, dimittit; quae autem adiuvant, quaerit et
<lb/>prosequitur. Hoc autem non potest esse nisi per voluntatem, cuius est inter
<lb/>opera humana unum prae aliis acceptare, quidquid sit illud. Voluntas autem
<lb/>cum sit motor omnium potentiarum animae, oportet quod ad obiecta et actus
<lb/>omnium potentiarum se habeat, prout habent rationem boni: quia unusquisque
<lb/>actus debitus cuiuscumque potentiae est bonum eius. Et ideo vita contemplativa
<lb/>consistit in actu cognitivae virtutis praeacceptatae per affectivam.
<lb/>Sed cum operatio sit quodammodo media inter operantem et obiectum, velut
<lb/>perfectio ipsius operantis, et perfecta per obiectum, a quo speciem recipit; ex
<lb/>duplici parte potest operatio cognitivae affectari. Uno modo inquantum est perfectio
<lb/>cognoscentis; et talis affectatio operationis cognitivae procedit ex amore
<lb/>sui: et sic erat affectio in vita contemplativa philosophorum. Alio modo inquantum
<lb/>terminatur ad obiectum; et sic contemplationis desiderium procedit ex
<lb/>amore obiecti: quia ubi amor, ibi oculus; et Matth. 6, 21: «Ubi est thesaurus
<lb/>tuus, ibi est et cor tuum»; et sic habet affectionem vita contemplativa sanctorum,
<lb/>de qua loquimur. Sed tamen contemplatio essentialiter in actu cognitivae
<lb/>consistit, praeexigens caritatem ratione praedicta; unde Gregorius dicit super
<pb n="vol. 6, p. 830"/>
<lb/>Ezech.: «Contemplativae vitae est caritatem Dei et proximi tota
<lb/>mente retinere, ab exteriori actione quiescere; ita ut nil iam agere libeat, sed
<lb/>calcatis curis omnibus, ad videndam faciem sui Creatoris animus inardescat».
<lb/>AD OBIECTA
<lb/>Ad primum igitur dicendum, quod finis contemplationis, inquantum contemplatio,
<lb/>est veritas tantum; sed secundum quod contemplatio accipit rationem vitae,
<lb/>sic induit rationem affectati et boni, ut dictum est.
<lb/>Ad secundum dicendum, quod voluntas non solum est motiva quantum ad exteriores
<lb/>motus qui vacationi repugnant, sed etiam motuum interiorum, etiam
<lb/>ipsius intellectus: qui quidem motus aequivoce dicuntur, ut patet in 3 de Anima;
<lb/>sunt enim actus perfecti; et ideo magis assimilantur quieti quam
<lb/>motui: et propter hoc qui operatur secundum intellectum, vacare dicitur ab
<lb/>exteriorum actione, ut patet in praedicta auctoritate.
<lb/>Ad tertium dicendum, quod habitus contemplativae, quamvis sint in parte
<lb/>cognitiva, tamen possunt eorum actus a voluntate imperari vel acceptari; et sic
<lb/>in eis vita contemplativa consistit.
<lb/><hi rend="bold">Solutio II</hi>
<lb/>Ad secundam quaestionem dicendum, quod vita contemplativa consistit in illa
<lb/>operatione quam homo prae aliis acceptat; unde habet rationem finis respectu
<lb/>aliarum humanarum operationum, quia aliae propter ipsam exercentur.
<lb/>Inquisitio autem rationis sicut a simplici intuitu intellectus progreditur (quia ex
<lb/>principiis quae quis intellectu tenet, ad inquisitionem procedit), ita etiam ad
<lb/>intellectus certitudinem terminatur, dum conclusiones inventae in principia
<lb/>resolvuntur, in quibus certitudinem habent. Et ideo vita contemplativa principaliter
<lb/>in operatione intellectus consistit; et hoc ipsum nomen contemplationis
<lb/>importat, quod visionem significat. Utitur tamen inquisitione rationis contemplativus,
<lb/>ut deveniat ad visionem contemplationis, quam principaliter intendit;
<lb/>et haec inquisitio, secundum Bernardum, dicitur consideratio.
<lb/>AD OBIECTA
<lb/>Ad primum igitur dicendum, quod homo, inquantum est contemplativus, est aliquid
<lb/>supra hominem: quia in intellectus simplici visione continuatur homo
<lb/>superioribus substantiis, quae intelligentiae vel Angeli dicuntur, sicut animalia
<lb/>continuantur hominibus in vi aestimativa, quae est supremum in eis, secundum
<lb/>quam aliquid simile operibus rationis operantur.
<lb/>Ad secundum dicendum, quod quamvis creaturae visibiles sint via deveniendi in
<lb/>contemplationem divinorum, tamen in hac via non consistit principaliter contemplatio,
<lb/>sed in termino viae, ut dictum est.
<lb/>Ad tertium dicendum, quod Richardus non intendit quod in illis discursibus
<lb/>principaliter consistat vita contemplativa, sed quia utitur eis ad suum finem,
<lb/>sicut dictum est.
<pb n="vol. 6, p. 832"/>
<lb/><hi rend="bold">Solutio III</hi>
<lb/>Ad tertiam quaestionem dicendum, quod vita contemplativa sanctorum praesupponit
<lb/>amorem ipsius contemplati, ex quo procedit. Unde cum vita contemplativa
<lb/>consistat in operatione quam quis maxime intendit, oportet quod sit
<lb/>circa contemplationem maxime amati: hoc autem Deus est: unde principaliter
<lb/>consistit in operatione intellectus circa Deum; unde Gregorius, super Ezech.,
<lb/>dicit, quod contemplativa vita ad solum videndum principium anhelat,
<lb/>scilicet Deum. Nihilominus tamen et contemplativus considerat alia, inquantum
<lb/>ad Dei contemplationem ordinantur sicut ad finem, puta creaturas, in quibus
<lb/>admiratur divinam maiestatem et sapientiam et beneficia Dei, ex quibus inardescit
<lb/>in eius amorem; et peccata propria, ex quorum ablutione mundatur cor, ut
<lb/>Deum videre possit.
<lb/>Unde et nomen contemplationis significat illum actum principalem, quo quis
<lb/>Deum in seipso contemplatur; sed speculatio magis nominat illum actum quo
<lb/>quis divina in rebus creatis quasi in speculo inspicit. Et similiter etiam felicitas
<lb/>contemplativa, de qua philosophi tractaverunt, in contemplatione Dei consistit:
<lb/>quia, secundum Philosophum, consistit in actu altissimae
<lb/>potentiae quae in nobis est, scilicet intellectus, et in habitu nobilissimo, scilicet
<lb/>sapientia, et etiam obiecto dignissimo, quod Deus est. Unde enim philosophi
<lb/>ultimum tempus vitae suae reservabant, ut dicitur, ad contemplandum divina,
<lb/>praecedens tempus in aliis scientiis expendentes, ut ex illis habiliores fierent ad
<lb/>considerandum divina.
<lb/>AD OBIECTA
<lb/>Ad primum ergo dicendum, quod actus vitae activae non habent ex seipsis ordinem
<lb/>sicut actus vitae contemplativae; unde non potest dici, simpliciter loquendo,
<lb/>quod consistat in aliquo illorum principaliter; sed quo ad aliquem consistit
<lb/>principaliter in hoc in quo ille magis exercitatur; sicut quidam magis insistunt
<lb/>operibus iustitiae, quidam vero operibus temperantiae, et sic de aliis.
<lb/>Ad secundum dicendum, quod Philosophus ibi accipit philosophiam stricte pro
<lb/>sapientia de divinis, quae speciali nomine Philosophia prima dicitur.
<lb/>Ad tertium dicendum, quod quamvis illa consideret interdum contemplativus,
<lb/>non tamen in his principaliter consistit contemplativa vita.
<pb n="vol. 6, p. 834"/>
<lb/>ARTICULUS 3
<lb/><hi rend="bold">Utrum vita activa consistat tantum in his quae sunt ad alterum</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod activa vita non consistat principaliter in his quae ad alterum
<lb/>sunt. Vita enim activa ordinatur ad contemplativam, inquantum disponit hominem
<lb/>ad contemplationis actum. Sed per virtutes quae ordinant hominem in seipso,
<lb/>maxime disponitur homo ad contemplationem, sicut per castitatem, ut
<lb/>dicit Commentator in 7 Physic. Ergo vita activa praecipue consistit in
<lb/>his quae sunt hominis ad seipsum.
<lb/>2. Praeterea, vita contemplativa principaliter consistit in contemplatione eius
<lb/>quod maxime diligitur. Ergo et vita activa similiter. Sed homo magis debet seipsum
<lb/>diligere quam alios in his quae virtutis sunt, ut supra, dist. 29, qu. 1, art. 5,
<lb/>dictum est. Ergo et vita activa magis consistit in hoc quod homo seipsum ordinet
<lb/>quam aliis intendat.
<lb/>3. Praeterea, in his praecipue videtur consistere activa vita in quibus a contemplativa
<lb/>dividitur. Sed in his quae ad alium sunt etiam contemplativa communicat:
<lb/>quia ad eamdem vitam pertinere videtur contemplari et contemplata docere.
<lb/>In passionibus autem propriis moderandis non communicat activa vita cum
<lb/>contemplativa. Ergo activa vita praecipue consistit in his quae sunt ad seipsum.
<lb/>SED CONTRA, Isidorus in lib. Differentiarum: «Activa vita est quae
<lb/>in operibus iustitiae et proximi utilitate versatur». Sed utrumque istorum ad
<lb/>alterum pertinere videtur. Ergo in his quae ad alterum sunt, praecipue vita activa
<lb/>consistit.
<lb/>Praeterea, vita activa fecunda dicitur; unde per Liam significatur. Sed fecunditas
<lb/>ista non consistit nisi in operationibus quae fiunt ad alios. Ergo vita activa
<lb/>in his praecipue consistit.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod cognitio nullo modo ad activam pertineat. Sicut enim
<lb/>se habet vita contemplativa ad cognitionem, ita se habet vita activa ad actionem.
<lb/>Ergo proportionalitate transversa, sicut se habet vita contemplativa ad
<lb/>actionem, ita se habet vita activa ad cognitionem. Sed nihil actionis ad contemplativam
<lb/>vitam pertinet. Ergo nihil cognitionis pertinet ad activam.
<lb/>2. Praeterea, vita activa consistit totaliter in operationibus virtutum moralium,
<lb/>ad quas scire parum vel nihil confert, ut Philosophus dicit in 2 Ethic. Ergo
<lb/>videtur quod ad activam nihil cognitionis pertineat.
<pb n="vol. 6, p. 836"/>
<lb/>3. Praeterea, si aliqua cognitio ad activam vitam pertineret, praecipue videretur
<lb/>ad ipsam pertinere consideratio propriorum actuum. Sed considerare peccata
<lb/>quae quis fecit, pertinet ad vitam contemplativam, ut dicit Bernardus,
<lb/>qui secundam speciem contemplationis ponit, qua
<lb/>quisque iudicia Dei et peccata sua recogitat. Ergo nulla cognitio ad activam
<lb/>vitam pertinet.
<lb/>SED CONTRA, ad activam vitam pertinent consilii et scientiae dona, quae quidem
<lb/>cognitionem important. Ergo aliqua cognitio est in vita activa.
<lb/>Praeterea, Philosophus dicit quod prudentia est cognata
<lb/>morali virtuti. Sed prudentia cognitionem importat. Ergo cum in moralibus virtutibus
<lb/>activa vita constet, videtur quod in activa vita sit aliquid cognitionis.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod vita activa non possit esse simul cum contemplativa.
<lb/>Quia vita de qua hic loquimur, consistit in hoc in quo homo maxime studet. Sed
<lb/>impossibile est quod homo duobus summum studium apponat. Ergo impossibile
<lb/>est quod in homine sit simul vita activa et contemplativa.
<lb/>2. Praeterea, vita activa significatur per Martham, quae turbatur circa plurima,
<lb/>Luc. 10. Sed turbatio vacationi repugnat quam contemplatio requirit. Ergo
<lb/>vita activa non est simul cum contemplativa.
<lb/>3. Praeterea, vita activa introducit ad contemplativam; unde Gregorius:
<lb/>«Qui ad arcem contemplationis ascendere desiderat,
<lb/>prius necesse est ut in campo actionis se exerceat». Sed quod introducit ad aliquid
<lb/>non est necessarium illo adveniente: quia secundum Bernardum,
<lb/>«quid necesse est scalis tenenti iam solium?». Ergo activa vita non
<lb/>est simul cum contemplativa.
<lb/>SED CONTRA est quod Augustinus dicit in lib. De civ. Dei, quod quoddam
<lb/>genus hominum est compositum ex otioso et actuoso; et loquitur de otio contemplationis.
<lb/>Gregorius etiam dicit super Ezech., quod plerumque a
<lb/>contemplativa vita ad activam utiliter animus reflectitur. Ergo contemplativa
<lb/>vita et activa possunt esse simul.
<lb/>Praeterea, beata virgo fuit in utraque vita; et ideo secundum Anselmum
<lb/>in assumptione eius legitur Evangelium de Martha et Maria, quae
<lb/>significant vitam activam et contemplativam. Sed beata Virgo fuit tantum viatrix.
<lb/>Ergo in aliquo viatore potest esse simul activa et contemplativa vita.
<pb n="vol. 6, p. 838"/>
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod activa vita consistit in omnibus
<lb/>agibilibus, sive sint ad seipsum, sive ad alium; sed principaliter consistit
<lb/>in his quae ad alium sunt; quia bonum multorum, secundum Philosophum in
<lb/>principio Ethic., est divinius quam bonum unius; unde et iustitia quae ad
<lb/>alterum est, a Philosopho in 5 Ethic., dicitur esse pulcherrima virtutum.
<lb/>Sicut autem vita contemplativa consistit principaliter in optimo contemplabili,
<lb/>ita vita activa in optimo agibili.
<lb/>AD OBIECTA
<lb/>Ad primum igitur dicendum, quod per ea quae ad seipsum sunt homo disponit
<lb/>se tantum ad contemplativam; licet per ea quae ad alium comparantur, homo et
<lb/>se et alios disponat, ubi divinius est.
<lb/>Ad secundum dicendum, quod in hoc ipso quod homo aliorum saluti et regimini
<lb/>studet, se plus diligit, et sibi meliorem partem reservat: quia divinius est et sibi
<lb/>et aliis causam bonae operationis esse, quam sibi tantum, sicut dicit
<lb/>Philosophus in 10 Ethic.
<lb/>Ad tertium dicendum, quod doctrina est duplex. Quaedam quae ad cognitionem
<lb/>veritatis tantum ordinatur; et haec quamvis ad alterum sit, limites tamen vitae
<lb/>contemplativae non exit. Est autem quaedam doctrina quae ordinatur ad persuadendum
<lb/>bonos mores, quae praedicatio dicitur; et haec ad vitam activam
<lb/>pertinet. Unde Gregorius: «Qui ad laborem praedicationis se
<lb/>dirigit, minus videt, et amplius parit»: et sic significatur per Liam, quae erat
<lb/>fecunda, et lippis oculis. Vel dicendum, quod doctrina potest dupliciter considerari.
<lb/>Uno modo secundum quod est ad exercitium cognitionis, et profectum
<lb/>ipsius docentis; et sic ad vitam contemplativam pertinet. Alio modo secundum
<lb/>quod intenditur bonum alterius. Sic autem ea quae cognitionis sunt etiam speculativae,
<lb/>exercentur per modum dispositionis rerum temporalium (inter quae
<lb/>proximus computatur), quod «activa vitae est; et ideo Gregorius dicit super
<lb/>Ezech., quod activa vita est panem esurienti tribuere, verbum
<lb/>sapientiae nescientem docere» etc.
<lb/><hi rend="bold">Solutio II</hi>
<lb/>Ad secundam quaestionem dicendum, quod duplex est cognitio. Una speculativa,
<lb/>cuius finis est veritas, secundum Philosophum in 2 Metaph. Alia
<lb/>cuius finis est operatio, quae est causa et regula eorum quae per hominem
<lb/>fiunt. Quae autem ab homine fiunt, quaedam dicuntur factibilia, quae fiunt per
<lb/>transmutationem aliquam exterioris materiae, sicut contingit in operationibus
<lb/>artis mechanicae; quaedam vero non transeunt in transmutationem exterioris
<lb/>materiae, sed in moderationem propriarum passionum et operationum.
<pb n="vol. 6, p. 840"/>
<lb/>Ad utrumque autem istorum practica cognitio dirigit. Unde non omnis practica
<lb/>cognitio in vita activa essentialiter invenitur, sed illa tantum quae in agibilibus
<lb/>dirigit opera quae sunt virtutis moralis. Haec enim cognitio ad electionem
<lb/>requiritur, in qua principaliter consistit moralis virtus. Contemplativa autem
<lb/>cognitio essentialiter non ingreditur activam vitam, quia in operabilibus humanis,
<lb/>cum non habeant veritatem nisi contingentem, propter seipsam veritas nunquam
<lb/>quaereretur: unde etiam in scientiis moralibus finis non est cognitio, sed
<lb/>opus, secundum Philosophum in 2 Ethic. Sed tamen cognitio contemplativa
<lb/>aeternorum aliquando pertinet ad activam vitam, non quod sit de essentia eius,
<lb/>sed quia praeexigitur ad ipsam sicut causa, dum rationes vivendi ex contemplatione
<lb/>aeternorum sumuntur. Sicut enim intellectus est rationis et principium et
<lb/>terminus, ita et vita contemplativa respectu activae; et ideo Gregorius dicit
<lb/>super Ezech., quod per hoc quod contemplativa mentem accendit,
<lb/>perfectius activa tenetur.
<lb/>AD OBIECTA
<lb/>Ad primum igitur dicendum, quod actio non dirigit contemplationem, sicut
<lb/>cognitio activa dirigit actionem; et ideo non est similis ratio.
<lb/>Ad secundum dicendum, quod ad virtutem moralem scire speculative de his
<lb/>quae ab homine non fiunt, nihil prodest; de his autem quae ab homine fiunt,
<lb/>parum confert; sed scientia practica multum confert, cum sit regula actionis.
<lb/>Ad tertium dicendum, quod praeteritum iam transit in necessarium; unde consideratio
<lb/>praeteritorum peccatorum magis ad contemplationem quam ad practicam
<lb/>pertinet.
<lb/><hi rend="bold">Solutio III</hi>
<lb/>Ad tertiam quaestionem dicendum, quod in omnibus dispositionibus naturalibus
<lb/>contingit quod dispositio in suo perfecto esse attingit id ad quod disponit, quod
<lb/>etiam erat per quamdam inchoationem, dum dispositio ad perfectionem tendebat,
<lb/>sicut patet de calore et forma ignis; quia quando calor completus est in
<lb/>termino alterationis, forma ignis inducitur, et calor simul cum forma ignis
<lb/>manet; dum vero erat alteratio, non erat forma ignis, nisi secundum quamdam
<lb/>inchoationem. Vita autem activa est dispositio ad contemplativam; unde
<lb/>Isidorus in lib. De sum. bono: «Qui prius in vita activa proficit, bene ad
<lb/>contemplationem conscendit». Et ideo quamdiu homo non pervenit ad perfectionem
<lb/>in vita activa, non potest in eo esse contemplativa vita, nisi secundum
<lb/>quamdam inchoationem imperfecte: tunc enim difficultatem homo patitur in
<lb/>actibus virtutum moralium, et oportet quod tota solicitudine ad ipsos intendat,
<lb/>unde retrahitur a studio contemplationis. Sed quando iam vita activa perfecta
<lb/>est, tunc operationes virtutum moralium in promptu habet, ut eis non impeditus
<lb/>libere contemplationi vacet.
<pb n="vol. 6, p. 842"/>
<lb/>Tamen secundum quod homo est magis vel minus perfectus in vita activa, circa
<lb/>plura vel pauciora occupari potest activae vitae simul cum contemplativa. Et
<lb/>quia praelatorum est in utraque vita perfectos esse, utpote qui medii sunt inter
<lb/>Deum et plebem, a Deo recipientes per contemplationem, et populo tradentes
<lb/>per actionem; ideo oportet eos in moralibus virtutibus perfectos esse; et similiter
<lb/>praedicatores; alias indigne quis praelationis vel praedicationis officium
<lb/>assumit.
<lb/>AD OBIECTA
<lb/>Ad primum igitur dicendum, quod ad diversa potest homo principaliter intendere
<lb/>diversis temporibus, quamvis non simul.
<lb/>Ad secundum dicendum, quod turbatio in vita activa non contingit postquam ad
<lb/>perfectionem venit: quia tunc iam delectabiliter et faciliter operatur non
<lb/>perturbatus.
<lb/>Ad tertium dicendum, quod dispositiones quae essentialiter habent imperfectionem
<lb/>annexam, non manent cum eo ad quod disponunt, sicut fides non manet
<lb/>cum visione; sed aliae dispositiones possunt simul manere, sicut dictum est, et
<lb/>sic est de vita activa.
<lb/>ARTICULUS 4
<lb/><hi rend="bold">Utrum activa vita sit nobilior quam contemplativa</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod activa vita sit nobilior quam contemplativa. Tullius enim,
<lb/>in lib. De offic., probat praeeminentiam iustitiae ad alias virtutes;
<lb/>quia propter exercitium actus eius, actus aliarum interimuntur. Sed similiter
<lb/>aliquis revocatur ab otio contemplationis, ut fructum faciat per laborem actionis.
<lb/>Ergo activa vita est dignior quam contemplativa.
<lb/>2. Praeterea, bonum gentis divinius est quam bonum unius. Sed vita contemplativa
<lb/>consistit in bono unius hominis, vita activa in bono multorum. Ergo vita
<lb/>activa est nobilior quam contemplativa.
<lb/>3. Praeterea, in omnibus artibus et potentiis imperans est nobilius imperato.
<lb/>Sed politica quae ad vitam activam pertinet, imperat omnibus disciplinis, et
<lb/>disponit de his quae ad contemplativam vitam pertinent, secundum
<lb/>Philosophum in 1 Ethic. Ergo vita activa est dignior quam contemplativa.
<lb/>4. Praeterea, secundum Dionysium, nihil est divinius quam Dei
<lb/>cooperatorem fieri. Hoc autem fit per exercitium activae, qua homo aliorum
<lb/>reductioni in Deo studet. Ergo videtur esse nobilissimum.
<pb n="vol. 6, p. 844"/>
<lb/>SED CONTRA est quod dicit Dominus, Luc. 10, 43: «Maria optimam partem elegit».
<lb/>Per Mariam autem vita contemplativa significatur. Ergo vita contemplativa
<lb/>nobilior est quam activa.
<lb/>Praeterea, quanto vita alicuius est caelesti vitae similior, tanto est nobilior. Sed
<lb/>vita contemplativa est similior caelesti quam activa: quia in caelesti vita, ut
<lb/>dicit Augustinus, vacabimus et videbimus; videbimus
<lb/>et amabimus; amabimus et laudabimus: quod ad vitam contemplativam
<lb/>pertinet. Ergo vita contemplativa est nobilior quam activa.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod etiam vita contemplativa sit maioris meriti quam
<lb/>activa. Gregorius enim dicit in Moralibus: «Contemplativa
<lb/>maior est merito quam activa: quia activa in usu praesentis operis laborat;
<lb/>contemplativa vero in sapore intimo venturam iam requiem degustat».
<lb/>2. Praeterea, supra dictum est, distinct. 30, quaest. unica, art. 4, quod magis
<lb/>consistit meritum in dilectione Dei quam proximi. Sed in contemplativa vita
<lb/>homo magis insistit dilectioni Dei, in activa autem magis proximi. Ergo contemplativa
<lb/>est maioris meriti quam activa.
<lb/>3. Praeterea, quanto magis aliquid beneficiatur a Deo, tanto est maioris meriti.
<lb/>Sed secundum Philosophum in 10 Ethic., Deus maxime beneficiat eos
<lb/>qui contemplationi student, quasi sibi simillimos. Ergo videtur quod vita contemplativa
<lb/>plus habeat de merito quam activa.
<lb/>SED CONTRA, totum meritum hominis consistit in acceptatione divina. Sed
<lb/>Gregorius dicit super Ezech.: «Nullum sacrificium est Deo magis
<lb/>acceptum quam regimen animarum». Ergo cum hoc pertineat ad laborem activae,
<lb/>videtur quod in activa sit maius meritum.
<lb/>Praeterea, meritum contra praemium dividitur. Sed contemplativa vita plus habet
<lb/>de ratione praemii quam activa: quia pascitur a Domino contemplativa, sed activa
<lb/>pascit, ut dicit Gregorius. Ergo activa plus habet de merito.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod contemplativa vita non sit diuturnior quam activa. Vita
<lb/>enim activa fuit in Christo perfecta. Sed ipse fuit perfectus comprehensor. Ergo
<lb/>vita activa manebit in patria; et ita non est minus diuturna quam contemplativa.
<lb/>2. Praeterea, homines erunt in patria aequales Angelis. Sed in Angelis est utraque
<lb/>vita: quia quidam sunt assistentes, quod ad contemplationem pertinet; quidam
<lb/>ministrantes, quod pertinet ad actionem. Ergo utraque vita etiam in hominibus
<lb/>in patria erit; et sic idem quod prius.
<lb/>3. Praeterea, in patria manebunt virtutes cardinales, et habebunt aliquos actus:
<lb/>similiter etiam et dona omnia. Sed virtutes cardinales perficiunt in activa vita, et
<lb/>similiter quaedam dona. Ergo in patria manebit vita activa; et sic idem quod prius.
<pb n="vol. 6, p. 846"/>
<lb/>SED CONTRA, Luc. 10, 43: «Maria optimam partem elegit». Glossa: «Contemplativa
<lb/>hic incipit, et in caelesti patria perficitur; activa autem cum corpore
<lb/>deficit».
<lb/>Praeterea, Philosophus in 10 Ethic. dicit, quod contemplativa vita
<lb/>diuturnior est quam activa.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod duplex est ratio boni.
<lb/>Aliquid enim dicitur bonum, quod propter seipsum est desiderandum: et sic vita
<lb/>contemplativa simpliciter melior est quam activa, inquantum magis assimilatur
<lb/>illi vitae ad quam per activam et contemplativam nitimur pervenire; unde et
<lb/>contemplativa est finis activae, et fini ultimo vicinior. Aliquid vero dicitur
<lb/>bonum quasi propter aliud eligendum; et in hac via vita activa praeeminet contemplativae.
<lb/>Vita enim contemplativa non ordinatur ad aliquid aliud in ipso in
<lb/>quo est: quia vita aeterna non est nisi quaedam consummatio contemplativae
<lb/>vitae, quae per vitam contemplativam in praesenti quodammodo praelibatur:
<lb/>unde non restat quod ordinetur ad aliud, nisi secundum quod bonum unius
<lb/>hominis ordinatur ad bonum multorum, ad quod propinquius se habet vita activa
<lb/>quam contemplativa.
<lb/>Unde activa quantum ad hanc partem quae saluti proximorum studet, est utilior
<lb/>quam contemplativa; sed contemplativa est dignior: quia dignitas significat
<lb/>bonitatem alicuius propter seipsum, utilitas vero propter aliud. Sed vita activa
<lb/>quae non ad alium, sed ad seipsum tantum ordinatur, neque dignior neque utilior
<lb/>est quam contemplativa, immo comparatur ad contemplativam sicut utile
<lb/>ad id ad quod est utile.
<lb/>AD OBIECTA
<lb/>Ad primum igitur dicendum, quod vita contemplativa propter activam intermittitur
<lb/>ad tempus, non simpliciter; seu ratione utilitatis, non ratione dignitatis.
<lb/>Ad secundum dicendum, quod sicut bonum unius consistit in actione et contemplatione;
<lb/>ita et bonum multitudinis, secundum quod contingit multitudinem contemplationi
<lb/>vacare. Sed ad bonum multitudinis pervenitur per regimen activae
<lb/>vitae: unde ex hoc non probatur quod activa sit dignior, sed utilior.
<lb/>Ad tertium dicendum, quod politica, ut dicit Philosophus in 6 Ethic.,
<lb/>non praecipit sapientiae, et aliis quae ad vitam contemplativam pertinent,
<lb/>sed imperat quaedam propter ipsa; sicut etiam imperat quaedam propter
<lb/>Deum, cui praecipit sic vel sic cultum exhiberi.
<lb/>Ad quartum dicendum, quod intelligendum est ratione utilitatis in alterum
<lb/>provenientis.
<pb n="vol. 6, p. 848"/>
<lb/><hi rend="bold">Solutio II</hi>
<lb/>Ad secundam quaestionem dicendum, quod meritum pendet ex radice caritatis;
<lb/>unde contingit quandoque quod in activa quis plus mereatur quam in contemplativa,
<lb/>vel e converso, secundum quod maiorem habet caritatem vel minorem.
<lb/>Nihilominus tamen cum quaeritur de duobus in genere quid sit maioris meriti,
<lb/>intelligendum est quantum pertinet ad rationem ipsorum actuum, non quantum
<lb/>ad ipsos operantes. Est ergo duplex meritum; scilicet dimissionis culpae, et
<lb/>consecutionis gloriae: quantum ad primum, maioris meriti dicitur activa quam
<lb/>contemplativa, inquantum laboriosior; unde habet plus de ratione satisfactionis.
<lb/>Quantum autem ad meritum consecutionis gloriae, sic contemplativa vita
<lb/>est maioris meriti quam activa quantum ad puritatem: quia non admiscetur ei
<lb/>tantum de pulvere terrenorum, sicut fit in activa vita.
<lb/>Sed quantum ad intensionem meriti videtur contemplativa iterum maioris meriti
<lb/>illa parte activae quae circa sui moderationem studet; minoris autem quantum
<lb/>ad illam partem quae profectui aliorum invigilat: quia hoc ipsum videtur esse
<lb/>fortioris caritatis secundum genus, quod homo, praetermissa consolatione qua
<lb/>in Dei contemplatione reficitur, gloriam Dei in aliorum conversione quaerat:
<lb/>quia etiam in humana amicitia verus amicus quaerit magis bonum amici quam
<lb/>de eius praesentia delectari.
<lb/>AD OBIECTA
<lb/>Ad primum ergo dicendum, quod contemplativa dicitur esse a Gregorio maior
<lb/>merito, quia minus habet de impuritate demeriti admixtum.
<lb/>Ad secundum dicendum, quod ex dilectione Dei videtur procedere quod homo
<lb/>praetermissa propria consolatione voluntatem Dei implere studeat in aliorum
<lb/>salute; unde Gregorius super Ezech.: «Est amanti animae non parva
<lb/>consolatio, si cum ipsa differtur, per eam multae colligantur».
<lb/>Ad tertium dicendum, quod Philosophus loquitur de contemplativa vita per
<lb/>comparationem ad activam, quae in rebus humanis negotiatur, non autem
<lb/>respectu illius quae proximorum saluti insistit.
<lb/><hi rend="bold">Solutio III</hi>
<lb/>Ad tertiam quaestionem dicendum, quod, sicut dictum est de donis et virtutibus
<lb/>perficientibus in vita activa, quod manent in patria, sed non quantum ad
<lb/>eosdem actus; similiter etiam dicendum est de vita activa: unde vita activa
<lb/>quantum ad illos actus quos modo habet, quibus turbatur de proximorum
<lb/>necessitatibus et de propriis passionibus, non remanebit: quia tunc panem esurienti
<lb/>non porriget, ut in Glossa inducta subiungitur.
<lb/>Manebit autem quantum ad alios actus qui erunt virtutum et donorum in patria.
<lb/>Vita autem contemplativa nihilominus est diuturnior quam activa: quia manet
<lb/>etiam quo ad illos actus quos in via habet: qui quidem in statu viae sunt imperfecti,
<lb/>sed in patria perficientur. Unde Gregorius dicit super Ezech. de contemplativa
<lb/>vita: «Etiam cum contendimus, vix aliquid aut parum attingere valemus».
<pb n="vol. 6, p. 850"/>
<lb/>AD OBIECTA
<lb/>Ad primum tamen dicendum, quod non est simile de Christo et de aliis: quia
<lb/>ipse erat verus viator et comprehensor; unde simul erat in actu perfecto quantum
<lb/>ad utramque vitam etiam secundum actus viae.
<lb/>Ad secundum dicendum, quod Angeli ex ordine naturae sunt medii inter Deum
<lb/>et homines: et ideo eis competit ministerium custodiae, et huiusmodi; non
<lb/>autem animabus sanctorum.
<lb/>Ad tertium patet solutio per id quod dictum est in corp.
<lb/>Ad alia etiam patet solutio ex praedictis.
<pb n="vol. 6, p. 852"/>
<lb/><hi rend="bold">QUAESTIO 2</hi>
<lb/>Deinde quaeritur de donis perficientibus in utraque vita: et 1. De dono sapientiae;
<lb/>2. De dono intellectus; 3. De dono scientiae; 4. De dono consilii.
<lb/>ARTICULUS 1
<lb/><hi rend="bold">Utrum sapientia sit donum</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod sapientia non sit donum. Sapientia enim in littera dicitur
<lb/>cognitio divinorum. Hoc autem videtur esse fidei, cuius obiectum est veritas
<lb/>prima. Cum ergo fides non sit donum, sed virtus, videtur quod nec sapientia.
<lb/>2. Praeterea, in littera dicitur, quod sapientia est cultus Dei: et sumitur de
<lb/>Iob 28, secundum aliam translationem. Sed latria, quae cultus dicitur, est
<lb/>virtus, et non donum. Ergo sapientia non est donum.
<lb/>3. Praeterea, nullum donum habetur per acquisitionem. Sed sapientia habetur
<lb/>per acquisitionem: quia Philosophus philosophiam primam sapientiam nominat,
<lb/>quae per doctrinam habetur. Ergo sapientia non est donum.
<lb/>SED CONTRA, Isai. 11 computatur inter alia dona.
<lb/>Praeterea, dona ponuntur virtutibus altiora. Sed inter omnes habitus videtur
<lb/>sapientia nobilissimum, maxime eorum quae ad cognitionem pertinent, ut
<lb/>Philosophus dicit in 10 Ethic. Ergo sapientia maxime debet dici donum.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod sapientia non sit tantum de divinis. Quia, sicut dicit
<lb/>Philosophus in 1 Metaph., oportet sapientem certissimum esse de omnibus.
<lb/>Ergo non est de divinis tantum.
<lb/>2. Praeterea, ad sapientem pertinet determinare medium in virtutibus moralibus,
<lb/>ut patet per definitionem Philosophi in 2 Eth. de virtute. Sed divina non
<lb/>sunt operabilia a nobis. Ergo cum medium virtutis moralis sit de operabilibus a
<lb/>nobis, videtur quod non sit sapientia tantum de divinis.
<lb/>3. Praeterea, sapientia videtur esse circa illa quorum est ars mechanica;
<lb/>1 Corinth. 3, 10: «Ut sapiens architectus fundamentum posui». Ergo non est
<lb/>tantum de divinis.
<pb n="vol. 6, p. 854"/>
<lb/>SED CONTRA est quod sapientia est de causis altissimis, secundum Philosophum in
<lb/>principio Metaph. Sed causae altissimae sunt divina. Ergo est tantum de divinis.
<lb/>Praeterea, Philosophus in 6 Ethicor. dicit, quod sapientia est quasi
<lb/>caput scientiarum. Sed omnis cognitionis caput est cognitio quae est de divinis.
<lb/>Ergo sapientia est circa divina.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod sapientia non sit in intellectu, sed in affectu magis.
<lb/>Quia sapientia secundum nomen suum est, ut dicitur Eccli. 6. Sed dicitur a
<lb/>sapore. Cum ergo sapor ad gustum pertineat, qui ad affectum transfertur, sicut
<lb/>visus ad intellectum; videtur quod sapientia sit in affectu.
<lb/>2. Praeterea in littera dicitur, quod sapientia est in cognitione et dilectione eius
<lb/>quod semper incommutabiliter manet, quod est Deus. Sed dilectio ad affectionem
<lb/>pertinet. Ergo sapientia est in affectione.
<lb/>3. Praeterea, septima beatitudo, qua dicitur: «Beati pacifici», ad sapientiam
<lb/>reducitur. Sed pax ad affectum pertinet. Ergo et sapientia.
<lb/>SED CONTRA est quod in littera definitur per cognitionem.
<lb/>Praeterea, omnis virtus intellectualis est in parte cognitiva. Sed sapientia ponitur
<lb/>a Philosopho virtus intellectualis. Ergo tam ipsa quam sapientiae donum
<lb/>quod ei respondet, in parte cognitiva est.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod sapientia secundum nominis
<lb/>sui usum videtur importare eminentem quamdam sufficientiam in cognoscendo,
<lb/>ut etiam in seipso certitudinem habeat de magnis et mirabilibus quae
<lb/>aliis ignota sunt, et possit de omnibus iudicare, quia unusquisque bene iudicat
<lb/>quae cognoscit, possit etiam et alios ordinare per dictam eminentiam. Haec
<lb/>autem sufficientia in quibusdam quidem est per studium et doctrinam, adiuncta
<lb/>vivacitati intellectus: et talis sapientia a Philosopho ponitur virtus intellectualis
<lb/>in 6 Ethic. Sed in quibusdam talis sufficientia accidit per quamdam affinitatem
<lb/>ad divina, sicut dicit Dionysius de Hierotheo, quod
<lb/>patiendo divina, didicit divina: et de talibus dicit Apostolus, 1 Cor., 2, 15:
<lb/>«Spiritualis iudicat omnia»; et 1 Ioan. 2, 27: «Unctio docebit vos de omnibus».
<lb/>AD OBIECTA
<lb/>Ad primum ergo dicendum, quod sicut se habet sapientia quae est virtus intellectualis,
<lb/>ad intellectum principiorum, quia quodammodo comprehendit ipsum,
<lb/>ut dicitur in 7 Ethic., secundum quod ex principiis negotiatur circa
<lb/>altissima et difficillima, et de his etiam quodammodo ordinat, inquantum reducit
<lb/>omnia ad unum principium, et eius est disputare contra negantes ipsa: ita se
<pb n="vol. 6, p. 856"/>
<lb/>habet sapientia quae est donum, ad fidem, quae est cognitio simplex articulorum,
<lb/>quae sunt principia totius christianae sapientiae. Procedit enim sapientiae
<lb/>donum ad quamdam deiformem contemplationem, et quodammodo explicitam,
<lb/>articulorum quos fides sub quodam modo involuto tenet secundum humanum
<lb/>modum. Et ideo sapientia est donum, fides autem virtus.
<lb/>Ad secundum dicendum, quod sapientia non dicitur pietas, quae est latria, per
<lb/>essentiam, sed quasi per causam, quia proxime ad latriam inclinat.
<lb/>Ad tertium dicendum, quod aequivocatio est in sapientia, ut dictum est.
<lb/><hi rend="bold">Solutio II</hi>
<lb/>Ad secundam quaestionem dicendum, quod, sicut dictum est,
<lb/>ad sapientem pertinet iudicare, et ordinare. Iudicium autem de aliquibus
<lb/>fieri non potest nisi per ea quae sunt lex et regula eorum. Semper autem oportet
<lb/>quod superiora sint inferiorum regula; et ideo oportet de infimis per superiora
<lb/>iudicare: unde quamvis intentio quandoque ab infimis incipiat, et ad suprema
<lb/>tendat, tamen iudicium nunquam perficitur nisi per superiora, in quibus inferiora
<lb/>resolvuntur: et ideo oportet sapientem de altissimis cognitorem esse.
<lb/>Altissimum autem dicitur dupliciter. Uno modo simpliciter, quod praeeminet
<lb/>omnibus; et hoc modo divina altissima sunt: unde eum qui simpliciter sapiens
<lb/>dicitur, oportet circa divina instructum esse. Alio modo dicitur altissimum in
<lb/>genere aliquo; et qui circa hoc instructus est, non simpliciter, sed in genere illo
<lb/>sapiens dicitur: sicut in artificialibus altissimum est usus illorum propter quod
<lb/>fiunt: unde qui habet artem usualem, quae architectonica dicitur, in singulis
<lb/>artificiis sapiens illius artificii dicitur: et per modum istum prudens in rebus
<lb/>humanis quibus praecipit, sapiens dicitur. Et quia per delectationes et alias
<lb/>passiones corrumpitur aestimatio prudentiae, ut dicitur in 6 Ethic.; ideo apud
<lb/>Senecam et alios morales philosophos translatum est nomen sapientiae ad temperantiam
<lb/>et alias morales virtutes, inquantum passiones refrenant, et sic prudentiam
<lb/>conservant: unde dicunt, quod sapiens non perturbatur, et huiusmodi.
<lb/>Patet ergo quod sapientia quae simpliciter sapientia dicitur, sive sit virtus intellectualis,
<lb/>sive donum, de divinis est principaliter: et inquantum per ea de omnibus
<lb/>aliis iudicare potest, sapiens omnium certissimus esse dicitur.
<lb/>Et per hoc patet solutio ad obiecta.
<lb/><hi rend="bold">Solutio III</hi>
<lb/>Ad tertiam quaestionem dicendum, quod, sicut dictum est, sapientiae donum
<lb/>eminentiam cognitionis habet, per quamdam unionem ad divina, quibus non
<lb/>unimur nisi per amorem, ut qui adhaeret Deo, sit unus spiritus cum eo:
<lb/>1 Corinth., 6. Unde et Dominus, Ioan. 15, secreta Patris se revelasse discipulis
<pb n="vol. 6, p. 858"/>
<lb/>dicit, inquantum amici erant. Et ideo sapientiae donum dilectionem quasi principium
<lb/>praesupponit, et sic in affectione est. Sed quantum ad essentiam in
<lb/>cognitione est; unde ipsius actus videtur esse et hic et in futuro divina amata
<lb/>contemplari, et per ea de aliis iudicare non solum in speculativis, sed etiam in
<lb/>agendis, in quibus ex fine iudicium sumitur; et ideo Gregorius
<lb/>sapientiam contra stultitiam ponit; quae importat errorem circa finem intentum.
<lb/>AD OBIECTA
<lb/>Ad primum ergo dicendum, quod saporem sapientia importat quantum ad dilectionem
<lb/>praecedentem, non quantum ad cognitionem sequentem, nisi ratione
<lb/>delectationis, quae ipsam cognitionem in actu exequitur. Vel dicendum, quod
<lb/>dictum ecclesiastici non intelligitur quantum ad similitudinem nominis cum
<lb/>sapore: quia illa similitudo, etsi sit in lingua latina, non tamen est in aliis linguis:
<lb/>sed loquitur quantum ad significatum quod omnes concipiunt de nomine
<lb/>sapientiae, in quacumque lingua dicatur.
<lb/>Ad secundum patet solutio per id quod dictum est in corp.
<lb/>Ad tertium dicendum, quod pacificatio illa pertinet ad effectum ordinationis
<lb/>sapientiae, quia omnis ordinans pacem intendit; non autem quantum ad essentialem
<lb/>ipsum actum.
<lb/>ARTICULUS 2
<lb/><hi rend="bold">Utrum intellectus sit donum</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod intellectus non sit donum. Nullum enim donum, secundum
<lb/>quod nunc de dono loquimur, est nobis a natura. Sed intellectus est nobis naturaliter
<lb/>insitus. Ergo intellectus non est donum.
<lb/>2. Praeterea, ea quae sunt unius divisionis, videntur esse unius rationis. Sed
<lb/>intellectus quandoque dividitur contra voluntatem, quandoque autem contra
<lb/>rationem. Sed voluntas non est donum neque ratio. Ergo neque intellectus.
<lb/>3. Praeterea, Gregorius dicit in principio Moral., quod intellectus in die
<lb/>suo pascit, dum de auditis mentem illustrat. Ergo intellectus est ex auditu, sicut
<lb/>et fides. Sed fides non est donum, sed virtus. Ergo intellectus non est donum.
<lb/>SED CONTRA est quod dicitur Isai. 11, ubi spiritus intellectus computatur inter
<lb/>septem dona Spiritus Sancti.
<lb/>Praeterea, donorum propria est ratio, ut prius dictum est, ut per ea quis super
<lb/>humanum modum operetur. Sed operatio intellectus praecipue est supra hominem,
<lb/>ut dicitur in Ethic. Ergo intellectus maxime debet dici
<lb/>donum.
<pb n="vol. 6, p. 860"/>
<lb/><hi rend="bold">Quaestiuncula II</hi>
<lb/>1. Ulterius. VIDETUR quod donum intellectus non habeat aliquem actum in via.
<lb/>Intellectus enim importat quamdam cognitionem sine obumbratione: unde
<lb/>Isaac dicit, quod ubi obumbratur intellectus, oritur ratio. Sed impossibile est
<lb/>quod in statu viae cognoscamus sine obumbratione phantasmatum, ut
<lb/>Philosophus ostendit in 3 de Anima. Ergo intellectus non habet aliquem
<lb/>actum in via.
<lb/>2. Praeterea, Dionysius dicit, 1 cap. cael. Hier., quod impossibile est nobis aliter
<lb/>lucere divinum radium, nisi varietate sacrorum velaminum circumvelatum.
<lb/>Sed ubicumque est cognoscere per aliqua velamina, oportet esse collationem,
<lb/>quae non ad intellectum sed ad rationem pertinet. Ergo non est possibile quod
<lb/>in statu viae sit nobis intellectus actus.
<lb/>3. Praeterea, actus intellectus est videre Deum: hoc enim ponitur in sexta beatitudine,
<lb/>quae ad intellectum refertur. Sed Deum nullus potest videre in hac mortali
<lb/>carne existens. Ergo in statu viae non habemus usum intellectus.
<lb/>4. Praeterea, Augustinus dicit in quodam sermone de timore, quod intellectus
<lb/>vocatur quo ab omni infirmitate corda mundantur, ut pura intentio dirigatur in
<lb/>finem. Sed impossibile est in statu viae ab omni infirmitate corda mundari.
<lb/>Ergo impossibile est in statu viae actum intellectus esse.
<lb/>SED CONTRA, habitus ordinatur ad actum. Si ergo actus intellectus a nobis in via
<lb/>haberi non posset, frustra nobis donum intellectus daretur.
<lb/>Praeterea, sexta beatitudo ad intellectus donum refertur. Sed in illa ponitur aliquid
<lb/>pertinens ad statum viae, et aliquid ad statum patriae. Ergo intellectus
<lb/>habet actum in nobis et quantum ad statum viae, et quantum ad statum patriae.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod intellectus a sapientia non differat. Totum enim a
<lb/>parte essentialiter non distinguitur. Sed intellectus videtur esse totum respectu
<lb/>sapientiae, quae est tantum de Deo, cum intellectus sit de Deo et spiritualibus
<lb/>creaturis. Ergo intellectus essentialiter a sapientia non differt.
<lb/>2. Praeterea, sapientia, ut in littera Magister dicit, delectationem circa divina
<lb/>experitur. Sed hoc idem videtur ad intellectum pertinere: in consideratione
<lb/>enim intellectus est maxima delectatio, sicut dicit Philosophus in 10 Ethic.
<lb/>Ergo intellectus a sapientia non differt.
<lb/>3. Praeterea, ad eumdem actum non oportet ordinari diversos habitus, cum
<lb/>habitus distinguantur per actus. Sed tam sapientia quam intellectus ordinantur
<lb/>ad contemplationem. Cum ergo contemplatio sit unus actus, videtur quod
<lb/>sapientia et intellectus sit unus habitus.
<lb/>SED CONTRA est quod dividuntur ex opposito, Isai. 11.
<lb/>Praeterea, dona correspondent virtutibus. Sed alia virtus est intellectus, et alia
<lb/>sapientia, ut patet in 6 Ethic. Ergo et aliud est unum donum ab alio.
<pb n="vol. 6, p. 862"/>
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod intellectus secundum suum
<lb/>nomen importat cognitionem pertingentem ad intima rei. Unde cum sensus et
<lb/>imaginatio circa accidentia occupentur quae quasi circumstant essentiam rei,
<lb/>intellectus ad essentiam eius pertingit. Unde secundum Philosophum,
<lb/>obiectum intellectus est quid. Sed in apprehensione
<lb/>huius essentiae est differentia. Aliquando enim apprehenditur ipsa essentia per
<lb/>seipsam, non quod ad eam ingrediatur intellectus ex ipsis quae quasi circumvolvuntur
<lb/>ipsi essentiae; et hic est modus apprehendendi substantiis separatis;
<lb/>unde intelligentiae dicuntur. Aliquando vero ad intima non pervenitur nisi per
<lb/>circumposita quasi per quaedam Ostia; et hic est modus apprehendendi in
<lb/>hominibus, qui ex effectibus et proprietatibus procedunt ad cognitionem essentiae
<lb/>rei. Et quia in hoc oportet esse quemdam discursum; ideo hominis
<lb/>apprehensio ratio dicitur, quamvis ad intellectum terminetur in hoc quod inquisitio
<lb/>ad essentiam rei perducit. Unde si aliqua sunt quae statim sine discursu
<lb/>rationis apprehendantur, horum non dicitur esse ratio, sed intellectus; sicut
<lb/>principia prima, quae quisque statim probat audita.
<lb/>Primo ergo modo intellectus potentia est; sed secundo modo accipiendo, habitus
<lb/>principiorum dicitur. Sicut autem mens humana in essentiam rei non ingreditur
<lb/>nisi per accidentia, ita etiam in spiritualia non ingreditur nisi per corporalia,
<lb/>et sensibilium similitudines, ut Dionysius dicit.
<lb/>Unde fides quae spiritualia in speculo et aenigmate quasi involuta
<lb/>tenere facit, humano modo mentem perficit; et ideo virtus est. Sed si supernaturali
<lb/>lumine mens intantum elevetur ut ad ipsa spiritualia aspicienda introducatur,
<lb/>hoc supra humanum modum est; et hoc facit intellectus donum, quod
<lb/>de auditis mentem illustrat, ut ad modum primorum principiorum statim audita
<lb/>probentur; et ideo intellectus donum est.
<lb/>Et per hoc patet solutio ad obiecta.
<lb/><hi rend="bold">Solutio II</hi>
<lb/>Ad secundam quaestionem dicendum, quod intellectus ad spiritualia ingreditur
<lb/>dupliciter. Uno modo per viam remotionis, dum a spiritualibus viam quae in
<lb/>corporalibus invenitur, removet. Alio modo secundum quod ulterius in ipsa spiritualia
<lb/>defigit intuitum. In statu ergo viae intellectus ingreditur ad spiritualia
<lb/>primo modo, maxime ad divina: quia in hoc perficitur cognitio humana secundum
<lb/>statum viae, ut intelligamus Deum ab omnibus separatum, super omnia
<lb/>esse, ut dicit Dionysius in lib. De mystica theologia. Et ad hoc pervenit
<lb/>Moyses, qui dicitur intrasse ad caliginem, in qua Deus erat, Exod. 19. Et propter
<lb/>hoc etiam quantum ad statum viae munditia ponitur in sexta beatitudine,
<lb/>quae pertinet ad depurationem intellectus ab omnibus corporalibus.
<pb n="vol. 6, p. 864"/>
<lb/>Sed ad secundum modum pertingere non possumus in statu viae, maxime quantum
<lb/>ad Deum; sed hoc erit in patria. Unde Gregorius super Ezech.:
<lb/>«Quamdiu in hac carne mortali vivitur, nullus ita in contemplationis
<lb/>virtute proficit, ut in ipso iam incircumscripto luminis radio mentis oculos
<lb/>infigat; sed quidquid de illo modo conspicitur, non est ipse, sed sub ipso est». Hoc
<lb/>tamen infirmae mentis desiderio satisfacit: quia secundum quod Philosophus
<lb/>dicit in 11 de Animalibus, «Amans in parva comprehensione
<lb/>amati magis delectatur quam in magna aliorum comprehensione».
<lb/>Et ideo, ut ipse dicit, illud parum quod de substantiis separatis cognoscere possumus,
<lb/>plus desideratur et delectat quam quidquid de aliis rebus cognoscimus.
<lb/>AD OBIECTA
<lb/>Ad primum ergo dicendum, quod umbra quae in statu viae in intellectu nostro
<lb/>est, nos impedit ne in divinam essentiam mentis oculos defigere valeamus.
<lb/>Ad secundum dicendum, quod Dionysius loquitur quantum ad principium revelationis
<lb/>divinorum, in qua quasi per sermonem quemdam nobis in signis et figuris
<lb/>proponuntur; sed ulterius de auditis, sicut per donum intellectus, mens illustratur.
<lb/>Ad tertium dicendum, quod videre Deum defigendo intuitum in essentiam eius
<lb/>non possumus in statu viae, sed alio modo, ut dictum est in corp.
<lb/>Ad quartum dicendum, quod Augustinus nominat infirmitatem humanam corporalia
<lb/>phantasmata, quae oportet removere per intellectum tendentes in Deum.
<lb/><hi rend="bold">Solutio III</hi>
<lb/>Ad tertiam quaestionem dicendum, quod intellectus videtur nominare simplicem
<lb/>apprehensionem; sed sapientia nominat quamdam plenitudinem certitudinis ad
<lb/>iudicandum de apprehensis: et ideo intellectus videtur pertinere ad viam inventionis,
<lb/>sed sapientia ad viam iudicii. Sed quia iudicium non potest esse de apprehensis
<lb/>nisi per suprema, quibus sapiens mente unitur, ut quasi in superiori collocatus
<lb/>de omnibus iudicet, quae quidem unio ad divina per dilectionem est; ideo sapientia
<lb/>circa divina principaliter est, et habet circa ea delectationem ex dilectione causatam;
<lb/>intellectus autem est indifferenter circa omnia apprehensa spiritualia, et
<lb/>delectationem ex amore ad apprehensa causatam, quantum est in se, non importat.
<lb/>AD OBIECTA
<lb/>Ad primum ergo dicendum, quod non eodem modo considerat de Deo intellectus
<lb/>et sapientia; et ideo sapientia non includitur in intellectu; sed alio modo, ut
<lb/>dictum est in corp.
<lb/>Ad secundum dicendum, quod delectatio quae est in actu intellectus, causatur
<lb/>ex congruentia operationis ad operantem; non autem ex dilectione ad ea circa
<lb/>quae est operatio, sicut est in sapientia.
<lb/>Ad tertium dicendum, quod in contemplatione est necessaria apprehensio quae est
<lb/>per intellectum et iudicium, quod est per sapientiam: et ideo necessaria sunt dona.
<pb n="vol. 6, p. 866"/>
<lb/>ARTICULUS 3
<lb/><hi rend="bold">Utrum donum scientiae sit tantum de humanis</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod donum scientiae non sit tantum de humanis, sed etiam de divinis.
<lb/>Dicit enim Augustinus in littera, quod scientia donum est, qua fides defenditur
<lb/>et roboratur. Sed fides est de divinis. Ergo scientia est de divinis.
<lb/>2. Praeterea, scientia donum est altior quam scientia virtus. Sed scientia virtus
<lb/>de divinis est, sicut metaphysica, vel etiam theologia. Ergo et scientia donum de
<lb/>divinis est.
<lb/>3. Praeterea, caput est conforme membris. Sed sapientia quae est de divinis, in
<lb/>metaphysicis dicitur caput scientiarum. Ergo scientia de divinis est.
<lb/>SED CONTRA, per scientiam scimus conversari in medio pravae et perversae
<lb/>nationis, ut in littera dicitur. Sed hoc non pertinet ad divina, sed ad humana.
<lb/>Ergo scientia non est divinorum, sed humanorum.
<lb/>Praeterea, ad idem non sunt necessarii duo habitus. Sed ad divina ordinatur
<lb/>sapientia. Ergo scientia non est divinorum.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod non sit tantum practica, sed etiam speculativa. Quia
<lb/>quanto aliqua cognitio est altior, tanto ad plura se extendit. Sed scientia donum
<lb/>est altior quam scientia quae ponitur virtus intellectualis. Ergo cum scientia
<lb/>quae est virtus intellectualis, se extendat ad operabilia et speculabilia, videtur
<lb/>quod multo fortius scientia quae est donum.
<lb/>2. Praeterea, Philosophus in principio Metaph. probat quod scientia speculativa
<lb/>est nobilior quam practica, inquantum per se speculativae expetuntur,
<lb/>non autem practicae. Sed scientia quae est donum, debet esse altissima scientia.
<lb/>Ergo est magis speculativa quam practica.
<lb/>3. Praeterea, scientia perficit inferiorem rationem, ut Augustinus dicit:
<lb/>inferior autem ratio contra superiorem dividitur. Superior autem est tam
<lb/>speculativa quam practica: quia, secundum Augustinum,
<lb/>«inhaeret aeternis conspiciendis», quod speculationis est; «et consulendis»,
<lb/>quod actionis est. Ergo similiter ratio inferior. Ergo sapientia et scientia sunt
<lb/>speculativae et practicae.
<lb/>SED CONTRA est quod Augustinus dicit, quod actio qua bene utimur
<lb/>rebus temporalibus, scientiae deputatur. Sed usus rerum temporalium ad practicam
<lb/>pertinet. Ergo scientia, de qua hic loquimur, est practica.
<lb/>Praeterea, ab omnibus dicitur, quod scientia donum dirigit pietatem. Sed pietas
<lb/>ad activam vitam pertinet. Ergo et scientia: ergo est practica.
<pb n="vol. 6, p. 868"/>
<lb/><hi rend="bold">Quaestiuncula III</hi>
<lb/>1. Ulterius. VIDETUR quod in scientia humanorum non sit aliquid noxiae curiositatis.
<lb/>Maxime enim cognoscere mala, malum esse videtur. Sed scientia malorum
<lb/>bona est; alias in Deo non esset. Ergo in scientia non potest esse aliquid
<lb/>noxiae curiositatis.
<lb/>2. Praeterea, quanto aliquis magis accedit ad suam perfectionem, tanto magis
<lb/>laudabilis est. Sed homo per scientiam cuiuslibet rei perficitur, quia trahitur de
<lb/>potentia ad actum, cum intellectus noster sit potentia omnia intelligibilia, ut
<lb/>dicitur in 3 de Anima. Ergo in scientia non potest accidere peccatum.
<lb/>3. Praeterea, in medio non est accipere superfluum, sicut nullus potest esse
<lb/>nimis castus. Sed scientia in medio consistit, cum sit virtus intellectualis, ut in
<lb/>33 distinct., quaest. 1, art. 3, dictum est. Ergo non potest esse superfluitas in
<lb/>sciendo; et ita non potest esse aliqua noxietas curiositatis.
<lb/>SED CONTRA, nullus punitur nisi pro peccato. Sed Hieronymus,
<lb/>se punitum astruit pro eo quod in libris Ciceronis studebat.
<lb/>Ergo potest esse in scientia humanorum peccatum.
<lb/>Praeterea, expendere tempus in inutilibus, videtur non esse sine peccato. Sed
<lb/>quaedam scientiae videntur esse vel parum vel nihil utiles ad bene vivendum,
<lb/>cui homo debet totus insistere; sicut scientiae mathematicae. Ergo videtur quod
<lb/>in eis studere sit peccatum.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod duorum dividentium aliquod
<lb/>commune, illud quod aliquam excellentiam super rationem communis
<lb/>addit, proprium nomen ex illa differentia addita accipit. Quod autem nullam
<lb/>differentiam dignitatis addit, nomen commune retinet; sicut patet in proprio et
<lb/>definitione: quia proprium essentiale dicitur «definitio», proprium autem non
<lb/>essentiale vocatur nomine communi «proprium». Similiter etiam est in proposito.
<lb/>Omnis enim certitudinalis cognitio alicuius, et praecipue si sit complexi, per
<lb/>rationis collationem habita, scientia dicitur. Sed illa quae est de altissimis,
<lb/>quasi aliarum ordinatrix et iudex, proprium nomen superaddit, et sapientia
<lb/>dicitur; aliae vero scientiae quae ei subduntur, simpliciter scientiae nomen retinent.
<lb/>Et hoc modo accipiendo scientiam, est tantum de rebus creatis, sapientia
<lb/>vero de divinis; sive loquamur in virtutibus intellectualibus, sive in donis.
<pb n="vol. 6, p. 870"/>
<lb/>AD OBIECTA
<lb/>Ad primum ergo dicendum, quod etiam ex humanis cognitio divinorum et nutritur
<lb/>et defenditur, quia «invisibilia Dei per ea quae facta sunt, intellecta conspiciuntur»;
<lb/>Rom. 1, 20.
<lb/>Ad secundum et tertium patet solutio ex dictis.
<lb/><hi rend="bold">Solutio II</hi>
<lb/>Ad secundam quaestionem dicendum, quod sicut est in sensibus corporis, quod
<lb/>sensus qui est ad esse, scilicet tactus, est in omnibus membris; qui autem sunt
<lb/>ad bene esse, sunt in corde tantum, per quod alia membra reguntur; ita etiam
<lb/>est de donis gratuitis quae in Ecclesia dantur. Quaedam enim sunt de necessitate
<lb/>salutis; et haec oportet quod omnibus membris Christi dentur: et huiusmodi
<lb/>sunt quae pertinent ad gratiam gratum facientem, ut virtutes et dona. Quaedam
<lb/>autem sunt, quae sunt ad bene esse, sicut gratiae gratis datae, ut operatio miraculorum,
<lb/>et huiusmodi; et haec non omnibus Christi membris dantur, sed illis
<lb/>tantum quibus expedit ad aedificationem fidei.
<lb/>Cum ergo scientia sit donum, et sit circa res creatas, oportet quod de ratione
<lb/>scientiae sit tantum illa cognitio quae est ad necessitatem salutis. Non est
<lb/>autem de necessitate salutis cognitio rerum quantum ad naturas et quidditates
<lb/>suas, sed solum cognitio eorum quae quis debet facere vel vitare: et ipsa scientia
<lb/>contemplativa non pertinet ad rationem doni scientiae, sed solum scientia
<lb/>practica, qua homo quamdam certitudinem concipit de agendis ex praesentia
<lb/>spiritus: et in hoc differt a prudentia, quae non certitudinaliter, sed magis aestimative
<lb/>de agendis iudicium habet; unde et hoc donum a certitudine iudicii
<lb/>nomen habet: scientia vero quae ad defensionem fidei ordinatur, pertinet ad
<lb/>gratiam gratis datam, de qua dicitur 1 Corinth. 12, 8: «Alii datur sermo scientiae
<lb/>secundum eumdem spiritum», et non est de necessitate doni, sed de perfectione
<lb/>fidei. Unde dicit Augustinus in littera, quod tali scientia multi qui fidem
<lb/>habent, non pollent.
<lb/>AD OBIECTA
<lb/>Ad primum igitur dicendum, quod scientia altior non oportet quod extendat se
<lb/>ad plura nisi in illis ad quae ordinatur; et ita scientia donum ad plura se extendit
<lb/>quam acquisita scientia de operibus humanis: quia in multis illa deficit in
<lb/>quibus ista dirigit.
<lb/>Ad secundum dicendum, quod non oportet dona quantum ad omnes conditiones
<lb/>esse perfectiora virtutibus, sed quantum ad modum operandi qui est supra
<lb/>hominem, ut dictum est.
<lb/>Ad tertium dicendum, quod non est inconveniens unam potentiam diversis habitibus
<lb/>perfici; unde et inferior ratio, quae et speculativa et practica potest esse,
<lb/>perficitur dono scientiae quantum ad operabilia, scientiis vero speculativis
<pb n="vol. 6, p. 872"/>
<lb/>inquantum est speculativa. Sapientia autem rationem superiorem quantum ad
<lb/>utrumque perficit: quia superiores rationes quibus contemplandis sapientia
<lb/>inhaeret, etiam operationum nostrarum regulae sunt. Unde secundum quod
<lb/>assumit eas ut regulas operabilium, sic in praxim extenditur.
<lb/><hi rend="bold">Solutio III</hi>
<lb/>Ad tertiam quaestionem dicendum, quod scire, quantum in se est, nunquam
<lb/>malum est, et per consequens nec addiscere: quia cuius generatio est mala,
<lb/>ipsum est malum. Sed per accidens contingit esse peccatum in sciendo vel addiscendo,
<lb/>sive considerando. Hoc autem accidens potest accidere vel ex parte
<lb/>cognoscibilis, vel ex parte cognoscentis.
<lb/>Ex parte cognoscentis est duplex accidens. Unum est quando propter occupationem
<lb/>in studio alicuius scientiae impeditur ab executione officii ad quod tenetur;
<lb/>sicut si iudex propter studium geometriae desisteret a causis expediendis,
<lb/>vel sacerdos a confessionibus audiendis quando eas audire tenetur. Aliud est
<lb/>quando propter delectationem in aliqua scientia veniret in contemptum alicuius
<lb/>quod revereri oportet; sicut de Hieronymo accidit: quia tantum delectabatur in
<lb/>ornatu verborum Tullii, quod desipiebat ei incultus sermo prophetarum, ut ipse
<lb/>dicit. Sicut etiam accidit illis qui tantum adhaerent rationibus humanis quod a
<lb/>fide discedunt et eam impugnant.
<lb/>Ex parte vero cognoscibilis est triplex accidens. Unum est quando cognoscibile
<lb/>de facili ad malum inclinat, et praeterea in se parvae utilitatis est; et propter
<lb/>hoc prohibitae sunt scientiae magicae, ne homo in exercitium earum labatur.
<lb/>Aliud est quando cognoscibile est supra potentiam cognoscentis, sicut dicitur
<lb/>Eccli. 3, 22: «Altiora te ne quaesieris». Tertium est quando in se nullius utilitatis
<lb/>est, sicut facta contingentia hominum; unde et curiosi dicuntur qui sunt
<lb/>scrutatores conscientiarum proximi. In omnibus autem istis tribus contingit
<lb/>quod illud quod est uni curiosum non est curiosum alteri: quia aliquid est supra
<lb/>unius intellectum quod non est supra intellectum alterius: aliquid etiam est utile
<lb/>uni quod non est utile alteri: aliquid etiam facile in peccatum praecipitat unum
<lb/>quod non praecipitat alium.
<lb/>Et per hoc patet solutio ad obiecta.
<pb n="vol. 6, p. 874"/>
<lb/>ARTICULUS 4
<lb/><hi rend="bold">Utrum consilium sit donum</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod consilium non sit donum. Donum enim a seipso quis habere
<lb/>non potest. Sed consilium cuilibet est a seipso: quia consilium quaestio est, ut
<lb/>dicitur in 3 Ethic. Quilibet autem quaerere potest. Ergo consilium non
<lb/>est donum.
<lb/>2. Praeterea, sicut in cognitione practica humana est inquisitio, ita et in cognitione
<lb/>speculativa. Sed in donis pertinentibus ad vitam contemplativam non
<lb/>ponitur aliquid quod inquisitionem importet. Cum ergo consilium inquisitionem
<lb/>importet, videtur quod consilium non debeat poni donum dirigens in vita activa.
<lb/>3. Praeterea, dona se extendunt ad illa quae sunt de necessitate salutis, sicut
<lb/>dictum est. Sed consilium, secundum quod communiter dicitur, dirigit in his ad
<lb/>quae non omnes tenentur. Ergo consilium non est donum.
<lb/>SED CONTRA est quod Isai. 11 inter dona computatur.
<lb/>Praeterea, virtutibus respondent dona. Sed quaedam virtus est ordinata ad bene
<lb/>consiliandum, scilicet eubulia, de qua Philosophus in 6 Ethic. determinat.
<lb/>Ergo videtur quod debeat esse aliquod donum quod perficiat nos ad recte
<lb/>consiliandum.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod consilium donum non differat a dono scientiae.
<lb/>Scientia enim est qua bene conversamur in medio pravae et perversae nationis.
<lb/>Sed hoc non potest fieri sine consilio. Ergo consilium non distinguitur a scientia.
<lb/>2. Praeterea, in donis quae ad executionem pertinent, idem donum respondet
<lb/>omnibus virtutibus quae sunt circa materiam unam, sicut pietas omnibus virtutibus
<lb/>quae sunt circa communicationes. Sed prudentia et eubulia sunt circa
<lb/>unam materiam, quia circa actum rationis in agibilibus. Cum ergo prudentiae
<lb/>respondeat scientia, eubuliae autem consilium, videtur quod consilium et scientia
<lb/>sint unum donum.
<lb/>3. Praeterea, sicut prudentiae subservit eubulia, ita et synesis. Sed praeter
<lb/>donum scientiae, quod respondet prudentiae, non invenitur aliud donum quod
<lb/>respondeat synesi ad iudicium pertinens. Ergo nec oportet esse aliud donum a
<lb/>scientia quod respondeat eubuliae.
<lb/>SED CONTRA est quod Isai. 11 unum alteri connumeratur; quod non esset, si
<lb/>unum donum forent.
<lb/>Praeterea, sicut in speculativis est via inventionis et iudicii, ita et in practicis. Sed
<lb/>in donis pertinentibus ad vitam contemplativam est aliud donum quod respondet
<pb n="vol. 6, p. 876"/>
<lb/>inventioni, scilicet intellectus, et aliud quod respondet iudicio, scilicet sapientia.
<lb/>Ergo et in donis dirigentibus in vita activa, praeter scientiam quae respondet
<lb/>iudicio, erit aliud donum quod pertinet ad inventionem, et hoc est
<lb/>consilium.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod actus consilii non erit in patria. Consilium enim,
<lb/>secundum Gregorium, contra praecipitationem mentem munit;
<lb/>et Damascenus dicit 2 lib., quod consilium dubitantis est. Sed
<lb/>in patria non erit praecipitatio neque dubitatio. Ergo neque consilium.
<lb/>2. Praeterea, consilium inquisitionem et discursum importat, ut patet per
<lb/>Philosophum in 3 Ethic. Sed in patria, secundum Augustinum,
<lb/>non erunt volubiles cogitationes, sed utemur deiformi intellectu ad similitudinem
<lb/>Angelorum. Ergo in patria non erit consilii actus.
<lb/>3. Praeterea, eadem ratione esset ibi actus scientiae; nec est dare in quo unus
<lb/>actus ab alio ibi differat, quia ibi inventio non erit. Ergo non erit ibi actus
<lb/>consilii.
<lb/>SED CONTRA, directivum nobilius est executivo. Sed in patria erit aliquis actus
<lb/>timoris, fortitudinis et pietatis, quae sunt exequentia in vita activa. Ergo multo
<lb/>fortius erit ibi actus scientiae et consilii quae sunt dirigentia.
<lb/>Praeterea, sancti in patria erunt Deo similes. Sed in Deo est consilium, Isai. 25, 1:
<lb/>«Consilium tuum verum fiat», secundum aliam litteram. Ergo et in sanctis erit
<lb/>consilii actus.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod secundum Philosophum in
<lb/>3 Ethic., consilium est quaestio de operabilibus a nobis, non tamen de omnibus.
<lb/>Quae enim determinata sunt qualiter fieri debeant, sicut litterarum figurae,
<lb/>in dubitationem non veniunt, neque in quaestionem; et ita de eis non est consilium.
<lb/>Similiter etiam cum finis sit principium movens agentem in omnibus operabilibus,
<lb/>non est consilium de fine, sicut nec in aliis scientiis est quaestio de principiis
<lb/>illius scientiae; sed de his quae sunt ad finem, consilium est. In his autem
<lb/>recte consiliatur quis, si debitum finem praestituat; si media accommoda ad
<lb/>finem inveniat, ut non faciat mala propter bona; si tempus sit conveniens rebus
<lb/>agendis, ne per diuturnitatem consilii tempus transeat; et ad hanc rectitudinem
<lb/>consilii perducit eubulia, ut dicit Philosophus in 6 Ethicor.
<pb n="vol. 6, p. 878"/>
<lb/>Sed quia operabilia humana contingentia sunt, et possunt deficere ne ad finem
<lb/>intentum perducantur; ideo certitudinem consilii attingere non est humanum,
<lb/>sed divinum, cuius est per certitudinem eventus contingentium praevidere. Et
<lb/>ideo oportet quod ad hanc certitudinem mens elevetur supra humanum modum
<lb/>instinctu Spiritus Sancti: «Qui enim spiritu Dei aguntur, hi filii Dei sunt»,
<lb/>Rom. 8, 14, et ideo consilium est donum.
<lb/>AD OBIECTA
<lb/>Ad primum ergo dicendum, quod donum consilii non est ad quaerendum consilium,
<lb/>sed ad inveniendum.
<lb/>Ad secundum dicendum, quod dona dirigentia in vita activa sunt circa contingentia;
<lb/>et ideo oportet quod sit ibi magis inquisitio quam in contemplativa vita,
<lb/>quae circa aeterna est.
<lb/>Ad tertium dicendum, quod secundum Philosophum in 3 Ethic. consilium
<lb/>adhibetur in difficilibus, in quibus nobis non credimus; et propter hoc in
<lb/>arduis, ad quae omnes non tenentur, praecipue est donum consilii, sed non tantum
<lb/>in illis.
<lb/><hi rend="bold">Solutio II</hi>
<lb/>Ad secundam quaestionem dicendum, quod habitus dirigentes in vita activa
<lb/>distinguuntur quantum ad tria. Primo quantum ad modum operandi: et sic a
<lb/>virtutibus prudentia et eubulia, quae operantur humano modo, distinguuntur
<lb/>scientia et consilium, quae operantur supra humanum modum, ut ex dictis
<lb/>patet. Alio modo quantum ad actus sive vias quae exiguntur ad directionem,
<lb/>quae sunt invenire et iudicare; et sic consilium, quod consistit in inveniendo,
<lb/>distinguitur a scientia, quae consistit in iudicando de inventis per consilium.
<lb/>Tertio modo quantum ad medium; et sic sapientia distinguitur a scientia,
<lb/>inquantum sapientia quandoque dirigit in agendis per rationes aeternas, scientia
<lb/>autem per rationes inferiores.
<lb/>AD OBIECTA
<lb/>Ad primum ergo dicendum, quod ad bene conversandum, ut dictum est, duo
<lb/>requiruntur; et ideo oportet esse duo dona.
<lb/>Ad secundum dicendum, quod diversae virtutes exequentes circa unum genus
<lb/>materiae distinguuntur penes diversas partes materiae, non penes actus agentis.
<lb/>Et ideo ab unitate actus poterit inveniri unus modus altior, qui competit uni
<lb/>dono. Sed virtutes dirigentes pertinent ad diversos actus ex parte agentis; et
<lb/>ideo requiruntur diversi modi et diversa dona elevantia ad modos digniores.
<lb/>Ad tertium dicendum, quod iudicium, quod est synesis, et praecipere applicanda
<lb/>ad opus, quod est prudentiae, totum pertinet ad unam viam, scilicet iudicativam;
<lb/>et ideo eis non respondet nisi unum donum. Sed eubuliae quae pertinet ad
<lb/>aliam viam, respondet aliud donum.
<pb n="vol. 6, p. 880"/>
<lb/><hi rend="bold">Solutio III</hi>
<lb/>Ad tertiam quaestionem dicendum, quod, sicut dictum est de donis exequentibus
<lb/>in vita activa, quod remanebunt eorum actus circa mensuram ex qua erat
<lb/>modus supra hominem in eorum actibus, non autem circa propriam materiam,
<lb/>quia fortitudo nullam difficultatem sustinebit, ut dictum est; ita in scientia et
<lb/>consilio: quia in patria non remanebunt eorum actus, nec contingentia operabilia
<lb/>dubia, in quibus nunc iudicant et inveniunt; unde non oportet quod sit ibi
<lb/>dubitatio neque etiam discursus. Sed remanebunt in hoc quod convertent se ad
<lb/>illum a quo erat certitudo in eorum iudicio et inventione supra humanum
<lb/>modum, et erit actus scientiae circa ipsum secundum quod est regula ad iudicandum;
<lb/>actus vero consilii erit circa ipsum, secundum quod est illuminans ad
<lb/>inveniendum.
<lb/>Et secundum hoc patet solutio ab obiecta.
<lb/><hi rend="bold">EXPOSITIO TEXTUS</hi>
<lb/>«Quo fides saluberrima gignitur». Hoc intelligendum est quantum ad distinctionem
<lb/>articulorum, sive quantum ad exhortationem ad fidem, secundum quod
<lb/>fides ex auditu est, non quantum ad habitum fidei qui est ex infusione.
<lb/>«Abstinere vero a malis est in medio pravae nationis prudenter versari». Hoc
<lb/>est timoris sicut exequentis, scientiae sicut dirigentis.
<lb/>«Quae naturaliter sunt in natura hominis», quantum ad seminaria scientiae, non
<lb/>autem quantum ad habitum completum. Intellectus autem similiter a natura est.
<pb n="vol. 6, p. 888"/>
<lb/><hi rend="bold">IN TERTIUM SENTENTIARUM, DISTINCTIO 36</hi>
<lb/><hi rend="bold">DIVISIO TEXTUS</hi>
<lb/>Postquam determinavit Magister de virtutibus et donis, hic determinat de connexione
<lb/>eorum. Dividitur autem haec pars in duas: in prima determinat de connexione
<lb/>virtutum; in secunda de connexione praeceptorum, quibus actus virtutum
<lb/>imperantur, ibi: «Cum autem duo sint praecepta caritatis, in quibus... tota
<lb/>lex pendet et prophetae, advertendum est quomodo hoc fit». Prima dividitur in
<lb/>duas: in prima probat virtutes esse connexas; in secunda probat eas esse
<lb/>aequales, ibi: «Utrum vero pariter quis omnes possideat virtutes, an aliae
<lb/>magis, aliae minus in aliquo fuerint, quaestio est».
<lb/>Et circa hoc tria facit: primo movet quaestionem; secundo ponit unam opinionem
<lb/>cum sua probatione, ibi: «Quibusdam enim videtur quod aliae magis aliae
<lb/>minus habeantur ab aliquo»; tertio ponit aliam opinionem, quae vera est, ibi:
<lb/>«Alii verius dicunt virtutes omnes et simul et pares esse in quocumque sunt».
<lb/>Et circa hoc tria facit: primo ponit opinionem cum sua probatione; secundo
<lb/>solvit probationem primae opinionis, ibi: «Cum ergo dicitur aliquis aliqua
<lb/>praeeminere virtute... secundum usus exteriores accipiendum est»; tertio confirmat
<lb/>per auctoritatem, ibi: «Secundum hunc modum, scilicet secundum rationem
<lb/>actuum exteriorum (excellere dicitur) ut alibi Augustinus dicit».
<pb n="vol. 6, p. 890"/>
<lb/><hi rend="bold">QUAESTIO 1</hi>
<lb/>Hic quaeruntur sex: 1. Utrum virtutes politicae sint connexae; 2. Utrum virtutes
<lb/>gratuitae; 3. Utrum dona; 4. Utrum virtutes sint aequales; 5. Utrum vitia
<lb/>sint connexa et paria; 6. Utrum praecepta connectantur in caritate, ita quod
<lb/>modus sit in praecepto.
<lb/>ARTICULUS 1
<lb/><hi rend="bold">Utrum virtutes politicae sint connexae</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod virtutes politicae non sit connexae. Virtutes enim istae ex actibus
<lb/>acquiruntur, ut probat Philosophus. Sed actus non sunt connexi.
<lb/>Ergo neque praedictae virtutes.
<lb/>2. Praeterea, quaecumque connectuntur, oportet quod in aliquo uno connectantur.
<lb/>Sed non est dare aliquod unum in quo connectantur virtutes, nisi prudentiam,
<lb/>in qua connecti non possunt: quia cum prudentia sit quasi ars quaedam
<lb/>operabilium, non est inconveniens quod habeat quis prudentiam quantum ad
<lb/>unam materiam, et non quantum ad aliam. Ergo non est necessarium quod virtutes
<lb/>sint connexae.
<lb/>3. Praeterea, sicut prudentia omnes virtutes morales ordinat, ita sapientia ordinat
<lb/>omnes scientias, quasi caput scientiarum, ut dicitur 6 Ethic. Sed
<lb/>propter hoc scientiae non sunt connexae quia communiter ordinantur a sapientia.
<lb/>Ergo nec propter hoc virtutes morales sunt connexae, quia communiter
<lb/>ordinantur a prudentia.
<lb/>4. Praeterea, secundum Philosophum, qui circa mediocres
<lb/>honores moderate se habet, non est magnanimus. Constat autem quod virtuosus
<lb/>est secundum aliam virtutem, quam ipse innominatam dicit. Ergo una virtus
<lb/>haberi potest alia non habita.
<lb/>5. Praeterea, ad unamquamque virtutem politicam pertinet medium in propria
<lb/>materia tenere. Sed videmus ad sensum quod quidam se habent moderate circa
<lb/>materiam unius virtutis qui non habent se moderate circa materiam alterius.
<lb/>Ergo una politica habetur sine alia.
<lb/>6. Praeterea, Augustinus dicit ad Hieronymum, quod non est divina
<lb/>sententia qua dicitur: «qui habet unam habet omnes». Ergo cum omnis vera
<lb/>sententia sit divina, quia secundum Ambrosium,
<lb/>omne verum, a quocumque dicatur, est a Spiritu Sancto, videtur quod non sit
<lb/>vera sententia.
<pb n="vol. 6, p. 892"/>
<lb/>SED CONTRA, Philosophus probat, quod nullus potest habere
<lb/>prudentiam nisi habeat virtutes morales, neque potest quis habere virtutes
<lb/>morales nisi prudentiam habeat. Ergo oportet ad hoc quod una virtus habeatur,
<lb/>omnes simul haberi.
<lb/>Praeterea, Tullius dicit: «Si unam de virtutibus tuis amiseris,
<lb/>nullam te habiturum necesse est confitearis»; et loquitur de virtutibus politicis,
<lb/>quia de gratuitis nihil ponit. Ergo virtutes politicae sunt connexae.
<lb/>Praeterea, qui habet castitatem, castus est. Sed qui est castus, virtuosus est:
<lb/>quia autem virtuosus est, nullum vitium ei inest. Ergo qui habet castitatem,
<lb/>caret omni vitio, et ita videtur habere omnem virtutem; et eadem ratio est de
<lb/>aliis virtutibus. Ergo qui habet unam, habet omnes.
<lb/><hi rend="bold">Solutio</hi>
<lb/>Respondeo dicendum quod virtus dupliciter potest considerari. Uno modo
<lb/>secundum esse ipsius imperfectum, secundum quod seminaria virtutum insunt
<lb/>nobis a natura; et sic virtus dicitur quaedam naturalis inclinatio ad virtutis
<lb/>actum; et hoc modo una virtus potest haberi sine alia. Quidam enim sunt naturaliter
<lb/>apti ad liberalitatem, quidam sunt proni ad luxuriam ex natura suae
<lb/>complexionis, et sic etiam contingit in aliis. Alio modo consideratur virtus
<lb/>secundum esse perfectum quod ex assuefactione recipit; et sic accipit nomen
<lb/>politicae virtutis; et hoc modo oportet virtutes omnes esse simul. Et potest triplex
<lb/>ratio ex dictis philosophorum accipi.
<lb/>Assignatur autem prima a Philosopho in 6 Ethic. quae sumitur ab eo
<lb/>quo perficitur quaelibet virtus politica. Inest enim homini inclinatio quaedam
<lb/>naturalis ad actum prudentiae, quae virtus naturalis dicitur, et vocatur a
<lb/>Philosopho dinotica, quam nos industriam dicere possumus: quae quidem et
<lb/>ad bona et ad mala se habere potest, unde non est virtus: quia virtus est quae
<lb/>opus habentis semper bonum reddit. Unde si debeat ad hoc perduci quod semper
<lb/>eius iudicium sit rectum, oportet quod addatur aliquid per quod omnis error
<lb/>prohibeatur. Est autem duplex error in iudicio. Unus qui est circa finem, sicut
<lb/>habens habitum vitii, qui quidem inclinat ad suum actum sicut ad per se bonum;
<lb/>et talis error in agendis assimilatur errori qui est circa principia in speculandis.
<lb/>Alius error est in prosecutione finis, qui contingit cum quis a recta conceptione
<lb/>quam de fine habet, abducitur per passiones; sicut dicitur, quod delectatio corrumpit
<lb/>aestimationem prudentiae; et hic error assimilatur in agendis errori qui
<lb/>est in speculativis circa discursum principiorum ad conclusionem.
<lb/>Utrumque autem errorem prohibet moralis virtus, quae in finem rectum inclinationem
<lb/>facit, et passionem comprimit; et ideo non potest esse prudentia sine
<lb/>morali virtute, dico temperantia, fortitudine et huiusmodi. Similiter etiam inclinatio
<lb/>naturalis ad ea quae virtutis sunt, quanto maior est, tanto est magis
<pb n="vol. 6, p. 894"/>
<lb/>noxia, nisi rationis discretio adhibeatur; sicut caecus quanto fortius currit, tanto
<lb/>magis offenditur. Et ideo ad hoc quod virtus moralis perficiatur, oportet quod a
<lb/>prudentia dirigatur; unde prudentia in definitione moralis virtutis ponitur, ut
<lb/>patet in 2 Ethic. Et ideo oportet virtutes politicas connexas esse.
<lb/>Alia ratio connexionis sumitur ex his quae communiter in omni virtute esse
<lb/>oportet; quorum tamen unumquodque aliqua virtus principaliter sibi vindicat;
<lb/>sicut difficile vindicat sibi fortitudo; medium inter superfluum et diminutum,
<lb/>quod est moderatum, vindicat sibi temperantia; rectum vindicat sibi iustitia;
<lb/>scientiam autem sibi habet prudentia. Et ideo ab his conditionibus unaquaeque
<lb/>dictarum virtutum nomen accipit. Quia autem illud quod est maximum in quolibet
<lb/>genere, est causa aliorum; ideo aliae virtutes participant quodammodo aliquam
<lb/>praedictarum conditionum ex virtute quae illud principaliter sibi vindicat.
<lb/>Quia enim fortis est circa maxime difficilia perseverans, facile etiam in
<lb/>aliis difficultatibus minoribus perseverabit. Et hanc causam assignare videtur
<lb/>Seneca, qui dicit, omne quod bene fit, iuste prudenter, fortiter, temperate
<lb/>fieri.
<lb/>Tertia ratio potest sumi ex fine quem intendit quaelibet virtus. Quaelibet enim
<lb/>virtus operatur propter bonum virtutis; unde si bonum virtutis, quemadmodum
<lb/>virtuosum decet, intendit, nullo modo ab ipso intentionem deflectit. Unde
<lb/>Philosophus dicit quod prodigus qui expendit non curans
<lb/>bonum, facile in quantumcumque malum declinat.
<lb/>AD OBIECTA
<lb/>Ad primum ergo dicendum, quod quando aliquis exercetur in actu alicuius virtutis,
<lb/>si simul exercetur in actu alicuius vitii, nunquam acquiret aliquam virtutem,
<lb/>quia non acquirit prudentiam. Unde oportet ad hoc quod una virtus
<lb/>habeatur, quod bene se habeat quis circa omnia quae in usum vitae veniunt; et
<lb/>sic istis virtutibus simul cum prudentia acquisitis, ex hoc causabuntur aliae virtutes
<lb/>quae sunt circa ea quae non ita frequenter in usum vitae veniunt, ex hoc
<lb/>ipso quod ratio assuefacta est inferioribus viribus praeesse, et inferiores eius
<lb/>nutum sequi, in quo consistit tota ratio moralis virtutis.
<lb/>Ad secundum dicendum, quod ex eodem principio procedit prudens circa omnes
<lb/>materias virtutum, scilicet ex intentione boni rationis. Unde non potest esse
<lb/>quod prudentia acquiratur secundum unam partem materiae moralis virtutis et
<lb/>non secundum aliam, sicut contingit in artibus quantum ad illas materias circa
<lb/>quas eodem modo operantur; sicut carpentarius de nuce et de quercu similiter
<lb/>facit arcam.
<lb/>Et per hoc etiam patet solutio ad tertium: quia scientiae aliae addunt principia
<lb/>specialia ad principia communia sapientiae; et ideo una illarum potest sciri altera
<lb/>ignorata. Sed morales virtutes non addunt alia principia super principia prudentiae;
<lb/>immo principia prudentiae sunt secundum virtutes morales: quae quidem
<lb/>principia sunt fines Moralium virtutum secundum Philosophum.
<pb n="vol. 6, p. 896"/>
<lb/>Ad quartum dicendum, quod qui moderate se habet circa mediocres honores,
<lb/>non habet semper actum magnanimitatis; quia eius materia non sibi competit;
<lb/>habet tamen habitum, quo etiam circa illas optime se haberet, si materia illa
<lb/>sibi competeret. Et similiter est de liberali et magnifico: non enim est inconveniens
<lb/>quod alicui habenti unam virtutem desit exercitium alterius virtutis quia
<lb/>non habet materiam.
<lb/>Ad quintum dicendum, quod ratio illa procedit de virtutibus naturalibus, ut ex
<lb/>dictis patet.
<lb/>Ad sextum dicendum, quod negatur esse divina sententia, quia non est ex Sacra
<lb/>Scriptura prolata, ut ei necesse sit consentire.
<lb/>ARTICULUS 2
<lb/><hi rend="bold">Utrum virtutes gratuitae sint connexae</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod virtutes gratuitae non sint connexae. Beda enim dicit, quod
<lb/>sancti magis humiliantur de virtutibus quas non habent, quam de virtutibus
<lb/>quas habent, glorientur. Ergo habent aliquas virtutes et aliquas non habent.
<lb/>2. Praeterea, constat quod multi habent fidem qui non habent caritatem.
<lb/>Utraque autem est virtus gratuita. Ergo etc.
<lb/>3. Praeterea, Christus habuit omnes virtutes alias, cui tamen defuit fides et
<lb/>spes. Ergo una virtus potest haberi sine alia.
<lb/>4. Praeterea, perseverantia est quaedam virtus. Sed multi habent virtutes aliquas,
<lb/>in quibus non perseverant. Ergo una virtus potest haberi sine alia.
<lb/>5. Praeterea, coniugati et innocentes possunt habere castitatem. Sed coniugati
<lb/>non habent virginitatem, innocentes autem non habent poenitentiam. Ergo non
<lb/>est necessarium quod qui habet unam, habeat omnes.
<lb/>6. Praeterea, nihil est laudabile nisi actus virtutis, neque vituperabile nisi
<lb/>vitium. Sed in Sacra Scriptura quidam laudantur de uno, et vituperantur de alio,
<lb/>ut patet Apocal. 2. Ergo potest haberi una virtus sine alia cuius oppositum
<lb/>vitium habetur.
<lb/>SED CONTRA, super illud: «Feci iudicium et iustitiam», Glossa:
<lb/>«A parte totum, ut qui habet unam omnes habeat virtutes; et qui una caret,
<lb/>omnibus careat».
<lb/>Idem potest haberi ex Glossa Hieronymi super illud Isai. 16: «Venter meus ad
<lb/>Moab quasi cithara sonabit»; ubi dicit Glossa: «Cithara sonum compositum
<lb/>non emittit, si una chorda rupta fuerit: sic spiritualis venter prophetae, si una
<lb/>virtus defuerit».
<pb n="vol. 6, p. 898"/>
<lb/>Praeterea, qui habet caritatem, oportet quod habeat alias virtutes: similiter qui
<lb/>habet alias virtutes, oportet quod caritatem habeat, quae est forma virtutum.
<lb/>Ergo qui habet unam virtutem omnes habet.
<lb/><hi rend="bold">Solutio</hi>
<lb/>Respondeo dicendum, quod virtutes gratuitae, quantum ad id quod essentialiter
<lb/>se habet ad virtutem, connexionem habent; quantum autem ad id quod accidit
<lb/>virtuti inquantum est virtus, quamvis forte non accidat ei inquantum est talis
<lb/>virtus, non oportet connexionem esse. Ratio autem connexionis ex tribus sumi
<lb/>potest. Primo ex caritate, quae est forma virtutum, cum qua omnes virtutes
<lb/>simul infunduntur. Secundo ex gratia, quae est quasi totum potentiale ad virtutes,
<lb/>ex qua quodammodo fluunt virtutes, sicut ex essentia animae potentiae.
<lb/>Unde sicut omnes potentiae sunt simul, inquantum connectuntur in essentia; ita
<lb/>omnes virtutes gratuitae sunt simul, inquantum connectuntur in gratia. Tertio
<lb/>ex ipsa iustitia generali, qua iustificatur impius, quae nihil imperfectum relinquit:
<lb/>quia impium est a Deo dimidiam sperare salutem, ut sancti dicunt. Unde
<lb/>cum quis iustificatur, omnes virtutes ei simul infunduntur.
<lb/>AD OBIECTA
<lb/>Ad primum ergo dicendum, quod verbum Bedae intelligendum est de virtutibus
<lb/>quantum ad usus, et non quantum ad habitus. Diversi enim sancti diversimode
<lb/>excedunt se invicem in usibus diversarum virtutum, secundum quod de quolibet
<lb/>confessore dictum est: «Non est inventus similis illi qui conservaret
<lb/>legem Excelsi».
<lb/>Ad secundum dicendum, quod sicut virtutes morales non habent perfectam rationem
<lb/>virtutis, nisi sint directae per prudentiam; ita nec virtutes gratuitae, nisi sint
<lb/>formatae per caritatem. Unde supra, distinct. 23, qu. 3, art. 1, quaestiunc. 1 in
<lb/>corp., dictum est quod fides informis non est virtus.
<lb/>Ad tertium dicendum, quod in Christo fuit de fide quidquid perfectionis est, scilicet
<lb/>visio: hoc enim per se ad virtutem pertinet: non autem fuit in Christo imperfectio,
<lb/>quae quidem accidit virtuti, quamvis per se conveniat fidei.
<lb/>Ad quartum dicendum, quod perseverantia uno modo est specialis virtus, secundum
<lb/>quod dicit propositum persistendi, ut non recedat quis a ratione recta propter
<lb/>tristitias, ut dicitur 7 Ethic.: et sic est simul de necessitate
<lb/>cum aliis virtutibus. Alio modo est quoddam accidens virtutibus, secundum quod
<lb/>dicit continuationem virtutum usque in finem; et sic non est necessario simul
<lb/>cum aliis virtutibus.
<lb/>Ad quintum dicendum, quod virginitas non dicit virtutem, sed quoddam accidens
<lb/>virtuti; unde potest sine peccato amitti. Poenitentia autem si sit specialis virtus,
<lb/>potest esse in innocentibus sub conditione, ut scilicet si peccarent, poeniterent
<lb/>sicut Philosophus dicit de verecundia in 4 Ethic.
<pb n="vol. 6, p. 900"/>
<lb/>Ad sextum dicendum, quod non solum laudatur actus qui est a virtute, sed actus
<lb/>qui est ad virtutem, quo fiunt bona, sed non bene. Similiter non solum semper
<lb/>vituperatur peccatum mortale, quod expellit virtutem, sed etiam veniale, quod
<lb/>est simul cum virtute.
<lb/>ARTICULUS 3
<lb/><hi rend="bold">Utrum dona sint connexa</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod dona non sint connexa. 1 Cor., 12, 8: «Alii datur sermo
<lb/>sapientiae per spiritum; alii sermo scientiae secundum eumdem spiritum». Sed
<lb/>sapientia et scientia sunt dona. Ergo alii datur unum donum, et alii aliud; et ita
<lb/>non sunt connexa.
<lb/>2. Praeterea, Gregorius dicit in Moral., quod minor est sapientia,
<lb/>si intellectu careat. Ergo sapientia sine intellectu haberi potest.
<lb/>3. Praeterea, Augustinus dicit de sermone Domini in monte secundum Matth.,
<lb/>quod ab uno dono paulatim fit processus ad aliud. Hoc autem non esset,
<lb/>si necesse foret ea simul esse. Ergo dona non sunt connexa.
<lb/>4. Praeterea, plus distat a communi statu virtutum perfectio transcendens genus
<lb/>virtutis quam perfectio manens in genere virtutum. Sed qui habet virtutes, non
<lb/>oportet quod habeat eas in perfecto statu virtutum: quae quidem perfectio in
<lb/>genere virtutis manet. Ergo multo minus oportet quod habeat perfectionem
<lb/>donorum, quae genus virtutis transcendit; et ita dona non connectuntur sibi in
<lb/>gratia, caritate, vel iustificatione: nec est aliud dare in quo sibi connectantur;
<lb/>ergo non sunt connexa.
<lb/>5. Praeterea, donorum quaedam perficiunt in vita activa, quaedam in contemplativa.
<lb/>Sed multi sunt perfecti in vita activa qui gradum vitae contemplativae
<lb/>nondum attingunt. Ergo dona non habentur omnia simul.
<lb/>SED CONTRA, quidquid est de necessitate salutis, oportet esse simul cum gratia.
<lb/>Sed dona sunt de necessitate salutis; quod patet per Glossam, Matth. 6, quae
<lb/>dicit, quod in donis est ut operemur mandata, in quibus est ut ad beatitudinem
<lb/>veniamus. Ergo videtur quod dona sint connexa in gratia, sicut et virtutes.
<lb/>Praeterea, sapientiae donum ex caritate causatur, ut ex dictis, dist. praec.,
<lb/>patet. Ergo quicumque habet caritatem, habet sapientiam. Sed sapientia ponitur
<lb/>in ultimo gradu. Ergo quicumque habet eam, habet omnia alia dona; et sic
<lb/>omnia dona sunt connexa in caritate.
<lb/>Praeterea, iustitia generalis, defectus qui peccatum implicant, tollit. Sed contra
<lb/>tales defectus dona dantur, sicut consilium contra praecipitationem, ut dicit
<lb/>Gregorius, et timor contra superbiae timorem. Ergo
<lb/>simul cum iustificatur anima, omnia dona infunduntur.
<pb n="vol. 6, p. 902"/>
<lb/><hi rend="bold">Solutio</hi>
<lb/>Respondeo dicendum, quod, sicut dictum est, dist. 34, quaest. 3, art. 1, donum
<lb/>in hoc transcendit virtutem quod supra modum humanum operatur: qui quidem
<lb/>modus ex mensura altiori quam sit humana mensura, causatur. Huic autem
<lb/>mensurae, quae Deus est, mens humana per caritatem innititur. Et ideo modum
<lb/>istum habent ex ipsa caritate quantum ad esse absolutum, quod esse dicimus
<lb/>secundum quod perficiunt in his quae sunt necessaria ad salutem. Sed quantum
<lb/>ad perfectum esse secundum quod dona ad altiora se extendunt, quod quidem
<lb/>est per gratiam gratis datam, non oportet quod sint connexa.
<lb/>AD OBIECTA
<lb/>Ad primum ergo dicendum, quod ibi non ponitur simpliciter donum sapientiae
<lb/>et scientiae, sed sermo sapientiae et scientiae; et hoc quidem ad perfectionem
<lb/>donorum pertinet, ut scilicet homo ita sapientia et scientia abundet ut non
<lb/>solum sibi sufficiat, sed per sermonem in alios redundet; unde ponitur inter
<lb/>gratias gratis datas.
<lb/>Ad secundum dicendum, quod dictum Gregorii facit ad ostendendum connexionem
<lb/>donorum. Vult enim ostendere quod perfectio unius doni non est sine alio;
<lb/>unde sapientia quae sine intellectu est, et hebes est, et rationem doni non habet.
<lb/>Ad tertium dicendum, quod gradus ille, sive processus, attenditur quantum ad
<lb/>usus donorum; sicut etiam dicitur quod fides praecedit et gignit alias virtutes,
<lb/>cum quibus tamen simul quandoque infunditur.
<lb/>Ad quartum dicendum, quod perfectio virtutum secundum intensionem non est
<lb/>de necessitate salutis, sicut perfectio quae est ex donis, ut in omnibus scilicet
<lb/>Deum pro regula habeat.
<lb/>Ad quintum dicendum, quod quamvis ad perfectum statum contemplationis non
<lb/>perveniat omnis qui in vita activa est; tamen omnis christianus qui in statu
<lb/>salutis est, oportet quod aliquid de contemplatione participet, cum praeceptum
<lb/>sit omnibus: «Vacate, et videte quoniam ego sum Deus», Psal. 45, 2; ad quod
<lb/>etiam est tertium praeceptum legis.
<lb/>ARTICULUS 4
<lb/><hi rend="bold">Utrum virtutes sint aequales</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod virtutes non sint aequales. 1 Corinth. 13, dicitur, quod caritas
<lb/>est maior fide et spe. Sed quaelibet harum est virtus. Ergo una virtus est minor
<lb/>quam alia.
<pb n="vol. 6, p. 904"/>
<lb/>2. Praeterea, quantitas virtutis obiecto mensuratur. Sed una virtus ad plura se
<lb/>extendit obiecta quam alia. Ergo una virtus est maior quam alia.
<lb/>3. Praeterea, habitus est ad actum habilitare. Sed homo quandoque est magis
<lb/>habilis ad actum unius virtutis quam ad actum alterius. Ergo habet unam virtutem
<lb/>magis intensam quam aliam.
<lb/>4. Praeterea, supra, dist. 25, dictum est, quod fides, spes et caritas et operatio
<lb/>adaequantur. Sed non omnes operationem virtutum sunt aequales. Ergo nec
<lb/>omnes virtutes.
<lb/>5. Praeterea, de quolibet sancto legitur:
<lb/>«Non est inventus similis illi, qui conservaret legem excelsi». Hoc
<lb/>autem non potest esse nisi quia unus excedit alium secundum unam, et alius
<lb/>secundum aliam. Ergo in uno homine virtutes non sunt aequales: alias qui
<lb/>excederet in una, excederet in omnibus.
<lb/>SED CONTRA est quod dicitur Apocal. 21, 16: «Latera civitatis sunt aequalia»; in
<lb/>quo significatur secundum Glossam quod virtutes gratuitae sunt aequales.
<lb/>Praeterea, per idem per quod habitus causantur, augentur, secundum
<lb/>Philosophum in 2 Ethic. Sed omnes habitus virtutum simul infunduntur cum
<lb/>gratia. Ergo simul augentur cum augmento gratiae. Sed quaecumque simul
<lb/>intenduntur et remittuntur, sunt aequalia. Ergo omnes virtutes sunt aequales.
<lb/>Praeterea, secundum quantitatem virtutis est quantitas meriti, et per consequens
<lb/>quantitas praemii. Si ergo una virtus esset altera maior, eidem deberetur
<lb/>maius et minus praemium quam alteri in quo esset, et e converso: quod est
<lb/>impossibile, cum non sit nisi unum praemium.
<lb/><hi rend="bold">Solutio</hi>
<lb/>Respondeo dicendum, quod est aequalitas secundum quantitatem absolutam, et
<lb/>aequalitas secundum quantitatem comparatam, quae dicitur proportionis aequalitas;
<lb/>sicut patet in digitis manus, qui non sunt aequales secundum quantitatem
<lb/>absolutam, cum unus alteri superpositus excedat ipsum; sunt tamen aequales
<lb/>secundum proportionem: quia sicut quantitas unius digiti sufficit ad suum officium,
<lb/>ita et quantitas alterius digiti: unde et digiti proportionaliter augentur.
<lb/>Quantitas ergo absoluta virtutis potest attendi quantum ad tria: primo quantum
<lb/>ad dignitatem; secundo quantum ad obiecta ad quae se extendit; tertio quantum
<lb/>ad intensionem, quae cognoscitur in efficacia et modo agendi. Et his tribus
<lb/>modis contingit quod una virtus excedatur ab alia absolute loquendo: quia una
<lb/>est dignior alia, sicut caritas fide, et prudentia temperantia. Item una est plurium
<lb/>obiectorum quam alia, sicut prudentia quam temperantia. Item una secundum
<lb/>speciem suam requirit maiorem intensionem quam alia: quia quanto est
<pb n="vol. 6, p. 906"/>
<lb/>difficilius obiectum, tanto oportet magis contra tendere, et intensius in ipsum
<lb/>moveri. Sed secundum quantitatem comparatam sunt aequales, quia proportionaliter
<lb/>in his tribus se habent respectu suorum obiectorum: et ideo proportionaliter
<lb/>crescunt.
<lb/>AD OBIECTA
<lb/>Ad primum ergo et secundum patet solutio ex dictis.
<lb/>Ad tertium dicendum, quod hoc quod homo est magis habilis ad actum unius
<lb/>virtutis quam ad actum alterius, non est ex diversitate habituum semper, sed ex
<lb/>diversa dispositione naturali, aut etiam ex exercitio.
<lb/>Ad quartum dicendum, quod per operationem accipitur ibi exterior actus, qui
<lb/>per morales virtutes completur, quas oportet theologicis proportionabiliter
<lb/>aequari, ut dictum est. Vel aliter dicendum, quod intelligitur de operationibus
<lb/>quae essentialiter consequuntur ad virtutes, sicut sunt actus interiores, quos
<lb/>etiam oportet aequales secundum proportionem esse; non autem secundum
<lb/>actus exteriores, qui possunt esse vel expeditiores vel impeditiores propter aliqua
<lb/>accidentia.
<lb/>Ad quintum dicendum, quod hoc dicitur quantum ad exercitium virtutum, et
<lb/>usum, et non quantum ad habitum.
<lb/>ARTICULUS 5
<lb/><hi rend="bold">Utrum vitia sint connexa</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod vitia sint connexa. Iacob. 2, 10: «Qui offendit in uno, factus est
<lb/>omnium reus». Sed non efficitur omnium reus mandatorum, nisi per peccata.
<lb/>Ergo qui facit unum peccatum, habet omnia peccata.
<lb/>2. Praeterea, peccatum nihil videtur esse in anima nisi privatio virtutis. Sed per
<lb/>unum peccatum mortale privantur omnes virtutes. Qui ergo habet unum peccatum,
<lb/>habet omnia.
<lb/>3. Praeterea, sicut virtutes procedunt ex bono amore Dei, ita peccata omnia procedunt
<lb/>ex inordinato amore sui, secundum Augustinum. Sed
<lb/>virtutes habent connexionem propter hoc quod conveniunt in caritate. Ergo etiam
<lb/>peccata habebunt connexionem propter inordinatum amorem, ex quo procedunt.
<lb/>4. Praeterea, virtus et vitium sunt opposita immediate, ad minus secundum
<lb/>theologos. Sed nulla virtus inest habenti aliquod peccatum. Ergo insunt omnia
<lb/>vitia opposita singulis virtutibus; et sic idem quod prius.
<pb n="vol. 6, p. 908"/>
<lb/>5. Praeterea, pronior est homo ad peccatum, ad minus in statu naturae corruptae,
<lb/>quam ad virtutem: virtus enim est circa difficile. Sed qui habet unam virtutem,
<lb/>habet omnes. Ergo multo fortius qui habet unum vitium, habet omnia.
<lb/>SED CONTRA, peccatum contingit infinitis modis, secundum Dionysium,
<lb/>et Philosophum. Sed impossibile est infinita inesse
<lb/>eidem. Ergo non possunt omnia peccata connexa esse.
<lb/>Praeterea, Philosophus dicit in 4 Eth., quod malum si sit integrum,
<lb/>importabile fieret, et seipsum corrumperet. Sed si inessent omnia peccata uni,
<lb/>esset malitia moralis integra. Ergo hoc non potest stare.
<lb/>Praeterea, contraria impossibile est inesse eidem. Sed contrarium est unum
<lb/>vitium alii, sicut prodigalitas liberalitati. Ergo impossibile est esse peccata
<lb/>connexa.
<lb/><hi rend="bold">Solutio</hi>
<lb/>Respondeo dicendum, quod in peccato duo sunt, scilicet aversio et conversio.
<lb/>Ex parte aversionis peccata connexionem habent, inquantum avertuntur a bono
<lb/>incommutabili: sed ex parte conversionis nullo modo connexionem habere possunt,
<lb/>sicut habent virtutes. Virtutes enim habent esse ordinatum, quia in ipsa
<lb/>potentiarum ordinatione consistit ratio virtutis; sed peccata praeter intentionem
<lb/>et per accidens fiunt; et ideo non reducuntur ad rectum ordinem, nec in
<lb/>aliquo uno connecti possunt. Et praeterea, peccata ex operibus sunt, et contingunt
<lb/>omnifariam, nec sunt ab aliquo principio infundente, sicut virtutes.
<lb/>AD OBIECTA
<lb/>Ad primum ergo dicendum, quod hoc intelligitur quantum ad amissionem
<lb/>summi boni, a quo omne peccatum avertit: quo amisso, quidquid virtutis habebatur
<lb/>deperit, et omnia virtutum merita mortificantur.
<lb/>Ad secundum dicendum, quod peccatum quandoque nominat actum; quandoque
<lb/>autem nominat maculam, quae est privatio gratiae et virtutis per comparationem
<lb/>ad actum praecedentem; quandoque etiam nominat reatum, qui est obligatio
<lb/>ad poenam propter actus inordinate commissos; et ideo secundum diversos
<lb/>actus diversae maculae sunt, et diversi reatus, quamvis sit eadem virtus, vel
<lb/>gratia, qua privantur.
<lb/>Ad tertium dicendum, quod a caritate procedunt virtutes secundum ordinem
<lb/>rectum; et ideo consonantiam et connexionem habent: sed ex amore inordinato
<lb/>sequuntur vitia extra ordinem; et ideo contrarietatem ad invicem habent, et
<lb/>multifariam dividuntur.
<lb/>Ad quartum dicendum, quod immediata oppositio, secundum theologos, virtutis
<lb/>et vitii, intelligitur quantum ad actus, et non quantum ad habitus. Aliquis enim
<lb/>per unum actum peccati mortalis perdit omnes habitus virtutum, non tamen per
<pb n="vol. 6, p. 910"/>
<lb/>illum actum aggeneratur in ipso aliquis habitus; unde tunc caret utroque habitu.
<lb/>Non est autem inconveniens ut in illo qui habet actum luxuriae, et caret per
<lb/>hoc habitu mansuetudinis, inveniatur actus eius, non quidem ab ipsa procedens,
<lb/>sed ei similis, sicut actus virtutum dicuntur qui sunt ad virtutem.
<lb/>Ad quintum dicendum, quod ex hoc ipso quod homo pronior est ad peccandum,
<lb/>non requiruntur tot ad unum peccatum, sicut ad unam virtutem; et ideo non est
<lb/>necessarium ut qui habet unum peccatum, habeat omnia, sicut qui habet unam
<lb/>virtutem, habeat omnes. Utrum autem omnia peccata sint paria, quaere in
<lb/>2 lib., distinct. 42, quaest. 1, art. 5.
<lb/>ARTICULUS 6
<lb/><hi rend="bold">Utrum modus caritatis sit in praecepto</hi>
<lb/><hi rend="bold">Ad sextum sic proceditur.</hi>
<lb/>1. VIDETUR quod modus caritatis sit in praecepto. Sicut enim virtutes connectuntur
<lb/>sibi invicem in caritate, ita et omnia mandata ad caritatem reducuntur. Sed
<lb/>virtutes ideo connectuntur sibi in caritate, quia per caritatem formantur. Ergo et
<lb/>praecepta ad caritatem reducuntur, quia modus caritatis sub praecepto cadit.
<lb/>2. Praeterea, Deut. 6, 6, dicitur: «Diliges Dominum Deum tuum ex toto corde
<lb/>tuo, et ex tota anima tua, et ex tota fortitudine tua». Et constat quod ibi praecipitur
<lb/>actus caritatis. Sed ex actu caritatis modificantur opera quae sunt in
<lb/>praecepto. Ergo praedictus modus est in praecepto.
<lb/>3. Praeterea, Matth., 19, 17, dicitur: «Si vis ad vitam ingredi, serva mandata».
<lb/>Sed nullus potest ad vitam ingredi sine caritate. Ergo modus caritatis est in
<lb/>praecepto.
<lb/>4. Praeterea, sicut deformationi opponitur formatio, ita prohibitioni opponitur
<lb/>praeceptum. Sed deformatio operum cadit sub prohibitione. Ergo formatio,
<lb/>quae fit per modum caritatis, cadit sub praecepto.
<lb/>5. Praeterea, per caritatem actus praeceptorum ordinantur in finem debitum.
<lb/>Sed hoc cadit sub praecepto, ut patet per Apostolum, 1 Corinth. 10, 31:
<lb/>«Omnia in gloriam Dei facite». Ergo et modus caritatis.
<lb/>SED CONTRA, nihil cadit sub praecepto nisi quod est in potestate nostra; unde
<lb/>Hieronymus, anathematizat eos
<lb/>qui dicunt Deum aliquid impossibile homini praecepisse. Sed habere caritatem
<lb/>non est in potestate nostra. Ergo modus caritatis non cadit sub praecepto.
<lb/>Praeterea, quicumque omittit hoc quod est de substantia praecepti, peccat. Sed
<lb/>aliquis diligens Deum dilectione naturali, vel opera pietatis faciens caritate
<lb/>carens, hoc ipso non peccat. Ergo modus non cadit sub praecepto.
<lb/>Praeterea, homo in statu innocentiae, etiam si gratiam non habuit, habebat
<lb/>unde poterat stare: quod non esset, si modus esset sub praecepto: quia caderet,
<lb/>si sine modo praecepta servaret. Ergo modus non est in praecepto.
<pb n="vol. 6, p. 912"/>
<lb/><hi rend="bold">Solutio</hi>
<lb/>Respondeo dicendum, quod circa hoc sunt quatuor opiniones.
<lb/>Prima opinio est, quod modus cadit sub praecepto: quia tamen illud praeceptum
<lb/>est affirmativum, non obligat ad semper, quamvis obliget semper: et sic
<lb/>homo non tenetur ex caritate implere mandata, nisi pro tempore illo quo caritatem
<lb/>habet; et sic non obligatur ad impossibile. Sed hoc dictum non videtur sufficiens:
<lb/>quia si modus est de substantia praecepti, simul curret obligatio ad actum et ad
<lb/>modum. Contingit autem quod erit tempus honorandi parentes
<lb/>quando etiam caritatem non habet: unde videtur quod tunc teneatur ex caritate
<lb/>implere.
<lb/>Et ideo alii dicunt, quod aequaliter currit obligatio praecepti et modi, ut scilicet
<lb/>quandocumque tenetur homo implere praeceptum, tenetur implere illud ex
<lb/>caritate. Nec propter hoc Deus aliquod impossibile praecipit: quia quamvis
<lb/>homo per se caritatem habere non possit, tamen potest facere aliquid unde
<lb/>ipsam a Deo accipiat: quia secundum Philosophum in 3 Ethic., quae
<lb/>per amicos facimus, aliquo modo possibilia sunt. Sed hoc non potest stare: quia
<lb/>aliquis in peccato mortali existens, in quolibet actu de genere bonorum, quo
<lb/>praeceptum impleret quo ad substantiam operis, peccaret peccato omissionis,
<lb/>inquantum omitteret modum; quod falsum est.
<lb/>Et ideo alii dicunt, quod modus nullo modo cadit sub praecepto, et quod homo
<lb/>sine caritate praeceptum legis implet. Sed hoc videtur vicinum Pelagianae haeresi,
<lb/>quae ponebat omnia praecepta sine gratia posse impleri.
<lb/>Ideo alii mediam viam tenent, et dicunt, quod modus quodammodo in praecepto
<lb/>cadit, et quodammodo non. Dicimur enim ad mandata teneri dupliciter.
<lb/>Uno modo ita quod nisi impleamus hoc ad quod tenemur, sumus omissionis vel
<lb/>transgressionis rei, et secundum hoc tenemur solum ad substantiam mandati,
<lb/>non ad modum. Alio modo ita quod si non impleamus id ad quod tenemur, non
<lb/>percipimus mandati fructum; et sic tenemur ad substantiam operis, et ad
<lb/>modum, sine quo quantumcumque homo substantiam operis exequatur, ad
<lb/>vitam non perveniet. Et haec opinio videtur rationabilior. Constat enim quod
<lb/>praeceptum potest dupliciter considerari. Uno modo inquantum imponitur
<lb/>secundum necessitatem quamdam implendi: et sic nihil debet imponi alicui nisi
<lb/>quod statim est in ipso ut impleat; quod si non implet, punitur: quia sic lex
<lb/>habet vim coactivam, secundum Philosophum in 10 Ethic. Alio
<lb/>modo quantum ad intentionem legislatoris, qui per legis praecepta intendit ad
<lb/>virtutem perducere, ut dicitur in 2 Ethic.: et sic quantum ad intentionem
<lb/>legislatoris modus virtutis cadit sub praecepto, non quantum ad obligationem
<lb/>legis.
<pb n="vol. 6, p. 914"/>
<lb/>AD OBIECTA
<lb/>Ad primum ergo dicendum, quod praecepta quodammodo connectuntur in caritate
<lb/>sicut in fine: quia per ipsam fructum mandati observati quis percipit.
<lb/>Ad secundum dicendum, quod illo praecepto praecipitur actus caritatis non qui
<lb/>sit a caritate, sed qui est similis actui caritatis, sicut est actus naturalis dilectionis.
<lb/>Vel si praecipitur actus caritatis, praeceptum illud magis est ad ostendendum
<lb/>quo tendere debeamus, quam ad obligandum, sicut supra, distinct. 27, dictum
<lb/>est.
<lb/>Ad tertium dicendum, quod ratio illa procedit quantum ad intentionem legislatoris,
<lb/>magis quam quantum ad obligationem legis.
<lb/>Ad quartum dicendum, quod facere actum deformem, et abstinere ab ipso, est in
<lb/>potestate nostra, non autem facere actum formatum; et ideo non est similis ratio.
<lb/>Ad quintum dicendum, quod modus caritatis plus importat quam relationem
<lb/>operis in finem debitum; importat enim quod actus ex habitu caritatis procedat,
<lb/>qua multi carentes, actus suos in Deum referunt.
<lb/><hi rend="bold">EXPOSITIO TEXTUS</hi>
<lb/>«Ubi caritas est, quid est quod possit deesse?». Ergo omnes aliae virtutes
<lb/>superfluunt. Et dicendum, quod hoc dicitur propter necessariam connexionem
<lb/>aliarum virtutum, quarum ipsa quodammodo est causa.
<lb/>«Sequitur ut eius fortitudo minus sit prudens». Hoc dicitur secundum quod ab
<lb/>una virtute aliquid in aliam redundat, ut dictum est.
<lb/>«Quia vero non iustificationis gratia, quam facit caritas, instituta sunt, sed in
<lb/>figura futuri, et in onus imposita, ideo clarescente veritate, cessaverunt velut
<lb/>umbra». De hoc dicendum in 1 dist. 4 libri.
<lb/>«Sicut in sermone Domini octo virtutes praemittuntur, ad quas cetera referuntur».
<lb/>Loquitur de beatitudinibus, quae virtutes dicuntur, inquantum sunt actus
<lb/>virtutum.
<lb/>«Quia per caritatem implentur». Videtur quod dicat duo contraria, scilicet
<lb/>quod caritas sit principium et finis mandatorum. Et dicendum, quod hoc non
<lb/>est inconveniens: quia sicut in naturalibus forma et finis incidunt in idem, ita et
<lb/>in moralibus. Habitus enim, qui est principium actus, ut imperans actum, est
<lb/>etiam quodammodo finis, inquantum ad finem proprium utitur actu imperato.
<lb/>«Totam magnitudinem et amplitudinem divinorum eloquiorum possidet caritas».
<lb/>Secundum hoc videtur quod prolixitas Sacrae Scripturae sit superflua. -
<lb/>Et dicendum, quod continentur omnia divina eloquia in praecepto caritatis
<lb/>sicut in radice; sed oportuit per ramos distingui.
<pb n="vol. 6, p. 924"/>
<lb/><hi rend="bold">IN TERTIUM SENTENTIARUM, DISTINCTIO 37</hi>
<lb/><hi rend="bold">DIVISIO TEXTUS</hi>
<lb/>Postquam determinavit Magister de virtutibus et donis, quae nos ad bene operandum
<lb/>inclinant, in parte ista determinat de praeceptis legis, quibus ad opera
<lb/>virtutum et donorum dirigimur. Dividitur autem in duas partes: in prima determinat
<lb/>de octo primis mandatis, quae aliquo modo opus respiciunt; in secunda
<lb/>determinat de duobus mandatis ultimis, quae respiciunt tantum concupiscentiam
<lb/>cordis, 40 dist., ibi: «Sextum praeceptum est: non desiderabis uxorem
<lb/>proximi tui».
<lb/>Prima in duas: in prima determinat de primis octo mandatis; in secunda determinat
<lb/>de quibusdam quae uno illorum mandatorum intelliguntur prohiberi;
<lb/>quae specialem difficultatem habent, 38 dist., ibi: «Sciendum tamen, tria esse
<lb/>genera mandatorum [mendaciorum]». Prima in duas: in prima determinat de
<lb/>praeceptis primae tabulae; in secunda de praeceptis secundae tabulae, ibi: «In
<lb/>secunda vero tabula septem erant mandata».
<lb/>Prima in tres secundum tria mandata de quibus determinat; secunda incipit ibi:
<lb/>«Secundum praeceptum est: non assumes nomen Dei tui in vanum»; tertia, ibi:
<lb/>«Memento ut diem sabbati sanctifices». Circa primum tria facit: primo distinguit
<lb/>praecepta; secundo exponit primum ipsorum, ibi: «Primum in prima tabula
<lb/>est: non habebis deos alienos» etc.; tertio solvit quaestionem ex praedictis
<lb/>ortam, ibi: «Sed quaeritur quomodo hic dicatur forma idoli non esse facta per
<lb/>verbum».
<lb/>«In secunda vero tabula septem erant mandata». Hic determinat de praeceptis
<lb/>secundae tabulae; et dividitur in quinque partes secundum quinque mandata,
<lb/>quae satis patent in littera: quarum quarta pars dividitur in duas: in prima
<lb/>exponit quartum mandatum; in secunda movet quaestionem, ibi: «Si vero quaeritur
<lb/>de filiis Israel... utrum furtum commiserint; dicimus eos non fecisse furtum»;
<lb/>secunda incipit ibi: «Hic opponitur quod etiam boni in illo opere peccaverunt».
<lb/>Et similiter quinta pars dividitur in expositionem praecepti, et quaestionem,
<lb/>quae incipit ibi: «Solet autem quaeri utrum prohibitum sit omne
<lb/>mendacium».
<pb n="vol. 6, p. 926"/>
<lb/><hi rend="bold">QUAESTIO 1</hi>
<lb/>Hic quaeruntur sex: 1. De necessitate legis scriptae; 2. De distinctione, ordine
<lb/>et assignatione mandatorum; 3. Utrum omnia mandata legis ad haec decem
<lb/>referantur; 4. Utrum dispensationem in aliquo casu recipiant; 5. De observatione
<lb/>sabbati; 6. De usura.
<lb/>ARTICULUS 1
<lb/><hi rend="bold">Utrum fuerit necessarium tradi legem scriptam</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod non fuit necessarium legem scriptam tradi, maxime de his
<lb/>decem praeceptis. Ea enim quae sunt naturaliter scripta in intellectu speculativo,
<lb/>nulla scientia in scripturam colligit, sed utitur eis quantum indiget unaquaeque.
<lb/>Sed haec decem praecepta sunt naturaliter scripta in intellectu practico
<lb/>uniuscuiusque. Ergo non fuit necesse ea in scripturam redigere.
<lb/>2. Praeterea, Scriptura videtur esse inventa ad succurrendum labilitati memoriae.
<lb/>Sed alia praecepta legis quae non sunt ita scripta in corde hominis, sicut
<lb/>iudicialia et caeremonialia, facilius poterant tradi oblivioni. Ergo ea magis
<lb/>debuerunt in tabulis lapideis scribi.
<lb/>3. Praeterea, ea quae scripto traduntur, ad plebem per sapientes perveniunt.
<lb/>Sed haec decem mandata ipsa plebs immediate audivit a Deo, ut patet Exod. 20.
<lb/>Ergo non debuerunt in scriptum redigi.
<lb/>4. Praeterea, legislator qui intendit sibi subiectos bonos facere, non debet aliquid
<lb/>pro lege ferre ex quo vitia augeantur, eo praevidente. Sed ex hoc quod ista
<lb/>mandata obligatoria populo sunt tradita, praevaricatio crevit; 1 Corinth. 15, 56:
<lb/>«Virtus peccati lex»; Glossa: «Lex prohibendo auget peccati cupiditatem». Ergo
<lb/>non debuerunt huiusmodi praecepta legis a Deo dari, qui omnia praevidet.
<lb/>5. Praeterea, servitia coacta sunt minus Deo accepta. Sed per legem fit coactio
<lb/>quaedam, inquantum obligat. Ergo videtur quod huiusmodi obligatoriam legem
<lb/>edere non debuit.
<lb/>SED CONTRA, non minor cura est Deo de rebus humanis quam de rebus naturalibus,
<lb/>quas propter hominem fecit. Sed rebus naturalibus certas leges posuit.
<lb/>Ergo etiam rebus humanis aliquas leges ponere debuit.
<lb/>Praeterea, in quolibet regimine oportet quod voluntas rectoris innotescat. Sed
<lb/>Dei voluntas nobis per legis praecepta innotescit, inquantum est signum divinae
<lb/>voluntatis. Ergo oportuit quod ab ipso qui orbem regit, praecepta mundo
<lb/>ederentur.
<pb n="vol. 6, p. 928"/>
<lb/>Praeterea, dicit Philosophus, quod rex per imperium suum
<lb/>movet eos qui in regno suo sunt. Sed Deus omnia movet. Ergo oportuit quod ad
<lb/>homines eius imperium deveniret, quo in Deum moverentur.
<lb/><hi rend="bold">Solutio</hi>
<lb/>Respondeo dicendum, quod necessarium fuit ea quae naturalis ratio dictat,
<lb/>quae dicuntur ad legem naturae pertinere, populo in praeceptum dari, et in
<lb/>scriptum redigi, propter quatuor rationes. Primo, quia per contrariam consuetudinem,
<lb/>qua multi in peccato praecipitabantur, iam apud multos ratio naturalis,
<lb/>in qua scripta erant, obtenebrata erat. Secundo, quia etsi in aliquibus vigebat
<lb/>ratio, tamen amor boni in eis deficiebat; unde per quamdam coactionem
<lb/>legis obligatoriae ad bonum inducendi erant. Tertio ut ad opera virtutis non
<lb/>solum natura inclinaret, sed etiam reverentia divini imperii. Quarto ut magis
<lb/>memoria tenerentur, et frequentius in cogitatione versarentur.
<lb/>AD OBIECTA
<lb/>Ad primum igitur dicendum, quod passiones animae non corrumpunt existimationem
<lb/>speculativam, sicut corrumpunt existimationem practicam; et ideo magis
<lb/>oportuit praecepta legis naturae in scriptis redigi, quam principia speculativa.
<lb/>Ad secundum dicendum, quod praecepta iudicialia et caeremonialia erant
<lb/>mutabilia secundum diversos status et conditiones hominum; sed praecepta ista
<lb/>legis naturae immobiliter permansura erant, in cuius signum in tabulis lapideis
<lb/>Deus ea scribi voluit.
<lb/>Ad tertium dicendum, quod ista praecepta omnibus indita erant in naturali
<lb/>cognitione; et ideo in huius signum Deus toti populo per se ea edidit; sed propter
<lb/>multos qui secundum passiones vivunt, in quibus iudicium rationis obtenebratur,
<lb/>voluit ut per sapientiores, in quibus iudicium rationis viget, in aliis
<lb/>cognitio horum praeceptorum conservaretur; et ideo scribi ea voluit.
<lb/>Ad quartum dicendum, quod lex, quantum erat in se, nullo modo nec occasio
<lb/>nec causa erat augendae cupiditatis, sed propter corruptionem fomitis hoc contingebat,
<lb/>occasione accepta ex lege ab ipsis peccantibus, non data ipsis a lege.
<lb/>Ad quintum dicendum, quod boni qui habent voluntatem bene faciendi non operantur
<lb/>quasi coacti a lege, sed ipsi sibi sunt lex; unde non propter eos lex est
<lb/>posita, sed propter transgressores, ut dicitur Gal. 3, in quibus melius est ut
<lb/>coacti a malo desistant quam ut mala libere exequantur.
<pb n="vol. 6, p. 930"/>
<lb/>ARTICULUS 2
<lb/><hi rend="bold">Utrum praecepta decalogi convenienter assignentur</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod praecepta decalogi non convenienter assignentur. Praecepta
<lb/>enim legis ad merendum ordinantur. Sed meritum in aliquo actu consistit. Cum
<lb/>ergo in praeceptis negativis non ponatur aliquis actus, sed solum negetur, videtur
<lb/>quod praecepta decalogi non debuerunt per negationem assignari.
<lb/>2. Praeterea, illud ex quo datur aliud intelligi, debet aliquo modo continere
<lb/>illud. Sed prohibitio maioris mali non continet prohibitionem minoris mali, nec
<lb/>praeceptum magis debiti continet praeceptum minus debiti. Cum ergo per
<lb/>prohibitionem moechiae detur intelligi omnis illicitus usus membrorum, ut in
<lb/>littera dicitur, cum moechia sit gravius quam simplex fornicatio, videtur quod
<lb/>non fuerit rectus modus assignandi praeceptum, per prohibitionem moechiae
<lb/>alia minora prohibere. Et similiter potest obiici de honoratione parentum quod
<lb/>est magis debitum quam beneficia quae aliis hominibus sunt exhibenda, quae
<lb/>ad hoc praeceptum reducuntur.
<lb/>3. Praeterea, omnia praecepta legis debent aequaliter in memoria contineri.
<lb/>Ergo cum in tertio praecepto fiat mentio de memoria, videtur quod eadem
<lb/>ratione debuerit in aliis praeceptis poni.
<lb/>4. Praeterea, praecepta decalogi ad legem naturalem pertinent. Sed legis naturalis
<lb/>dictamen per rationem naturalem est. Ergo non oportet in alio praecepto
<lb/>legis aliam rationem assignari, nisi quod naturalis ratio dictat.
<lb/>5. Praeterea, omnibus praeceptis observatis praemium debetur. Sed in quarto
<lb/>praecepto praemium ponitur, ut scilicet longaevus sit super terram. Ergo eadem
<lb/>ratione in aliis praeceptis poni deberet.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod non debeant esse decem legis praecepta. Sicut enim
<lb/>dicitur in Glossa, Matth. 6, «in precibus est ut impetrentur dona; in donis ut
<lb/>impleantur mandata; in mandatis ut beatitudines consequamur». Sed preces, et
<lb/>etiam dona, similiter et beatitudines quodammodo sunt septem. Ergo et mandata
<lb/>legis debebant esse tantum septem.
<lb/>2. Praeterea, Rom. 13, 8: «Dilectio proximi legem implevit». Sed intentio legislatoris
<lb/>in omnibus praeceptis est ut lex impleatur. Ergo sufficiens fuit unum
<lb/>praeceptum tantum, scilicet de dilectione proximi, ponere.
<lb/>3. Praeterea, Rom. 7, dicit Glossa: «Bona est lex, quae dum concupiscentiam
<lb/>prohibet, malum prohibet». Sed praecepta ordinantur contra peccata, ut patet
<lb/>per Augustinum in lib. De decem chord. Ergo suffecisset unum
<lb/>praeceptum ponere, in quo concupiscentia prohiberetur.
<pb n="vol. 6, p. 932"/>
<lb/>4. SED CONTRA, videtur quod debeant esse plus quam decem. Ubicumque enim
<lb/>contingit esse peccatum in opere, contingit esse peccatum et in interiori concupiscentia:
<lb/>quia consensus in peccatum, peccatum est. Sed furtum et moechia prohibentur
<lb/>diversis praeceptis quantum ad actum et quantum ad concupiscentiam.
<lb/>Ergo eadem ratione et alia peccata debuerunt duplicibus praeceptis prohiberi.
<lb/>Praeterea, ut in 2 lib., distinct. 42, dicit Magister, tribus modis aliquis peccat:
<lb/>scilicet in Deum, in proximum, in seipsum. Cum ergo quaedam praecepta ordinentur
<lb/>contra peccatum in Deum, quaedam vero contra peccatum in proximum;
<lb/>videtur etiam quod quaedam debuerunt ordinari contra peccatum in seipsum.
<lb/>Praeterea, secundum Philosophum in 2 Ethic., intentio legislatoris
<lb/>est ad virtutem cives inducere; unde et de singulis virtutibus aliquid lex praecipit,
<lb/>sicut patet in 5 Ethic. Sed multo plures virtutes sunt quam decem.
<lb/>Ergo debent esse plura praecepta.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod praecepta male ordinentur. Quia, sicut Gregorius
<lb/>dicit, ex visibilibus in amorem invisibilium rapimur. Sed praecepta secundae
<lb/>tabulae ordinant ad dilectionem proximi, quem videmus; praecepta vero primae
<lb/>tabulae ad dilectionem Dei, qui invisibilis est. Ergo praecepta secundae tabulae
<lb/>prius poni debuerunt.
<lb/>2. Praeterea, prius est aliquid in corde quam sit in executione operis. Sed praeceptum
<lb/>tertium primae tabulae videtur ad cor pertinere, praeceptum vero
<lb/>secundum ad opus interius, primum autem ad opus exterius, quia ad actus
<lb/>latriae pertinet. Ergo inconvenienter ordinantur.
<lb/>3. Praeterea, secundum Boetium, prius extirpanda sunt
<lb/>vitia quam inserantur virtutes. Sed praecepta negativa ordinantur ad extirpationem
<lb/>vitiorum, affirmativa autem ad habendas virtutes. Ergo in secunda tabula
<lb/>praeceptum affirmativum non debuit esse primum, sed ultimum.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod cum intentio legislatoris
<lb/>sit ad virtutes homines inducere, quibus legem tradit, oportet quod illo modo in
<lb/>assignandis praeceptis legis utatur, qui competat viae ad virtutem; quae quidem
<lb/>est ut ex his quae magis in promptu sunt, in difficiliora tendatur; sicut etiam in
<lb/>disciplinis ex magis notis in minus nota proceditur. Et ideo legislator in istis
<lb/>decem praeceptis, quae sunt quasi prima legis initia, illa prohibuit vel praecepit,
<lb/>quae primo occurrunt facienda vel dimittenda eunti ad virtutem; et ex his
<pb n="vol. 6, p. 934"/>
<lb/>alia intelligi voluit, quae in eis quasi in suis principiis includuntur; et propter
<lb/>hoc plura negativa posuit quam affirmativa, quia magis in promptu est et facile
<lb/>ut mala dimittantur, quam ut bona perficiantur. In malis etiam illa prohibuit
<lb/>quae statim in primo aspectu detestanda videntur, et similiter in bonis illa praecepit
<lb/>quae cuilibet esse debita manifestum est.
<lb/>AD OBIECTA
<lb/>Ad primum ergo dicendum, quod quamvis in praeceptis negativis privetur actus
<lb/>exterior potius quam ponatur; includitur tamen actus rationis eligentis repressionem
<lb/>cupiditatis vel concupiscentiae, quae ad actus prohibitos inclinabat; et
<lb/>in hoc meritum consistit.
<lb/>Ad secundum dicendum, quod quamvis prohibitio minoris mali in magis malo
<lb/>non includatur via syllogistica, ut argui possit, si magis malum dimittendum
<lb/>est, quod et minus malum; includitur tamen eo modo quo ea quae ex seminibus
<lb/>naturae progrediuntur, in rationibus seminalibus continentur. Sicut enim natura
<lb/>ex parvis seminibus in maximas arbores proficit, ita etiam et lex ex his quae in
<lb/>principio et in promptu sunt, in alia procedit, quae sunt quandoque difficiliora
<lb/>et perfectiora; et ideo legislator per prohibitionem moechiae prohibuit fornicationem
<lb/>simplicem, et per falsum testimonium prohibuit omne mendacium, et per
<lb/>furtum prohibuit omnem turpem quaestum, et sic de aliis.
<lb/>Ad tertium dicendum, quod tertium praeceptum primae tabulae non erat simpliciter
<lb/>inditum rationi: quia determinatio diei qua vacandum est divinis obsequiis,
<lb/>est caeremonialis, non moralis, quamvis substantia praecepti moralis sit;
<lb/>unde magis natum erat a mente excidere quam ea quae totaliter naturalis ratio
<lb/>dictat; et ideo potius in hoc praecepto induxit memoriam et rationem praecepti
<lb/>assignavit quam in aliis praeceptis.
<lb/>Et ex hoc patet solutio ad quartum.
<lb/>Ad quintum dicendum, quod quartum praeceptum maxime videtur habere de
<lb/>debito et de naturali inclinatione et privato amore; et ideo minus videbatur esse
<lb/>meritorium quam alia; et ideo propter hoc oportuit ut ei adderetur praemium.
<lb/>Vel dicendum, quod quartum praeceptum est primum secundae tabulae, unde
<lb/>ipsi praemium additur; sicut et in primo praecepto primae tabulae praemium
<lb/>innuitur ex hoc quod Dei misericordia commemoratur; ut ex his duobus mandatis
<lb/>ostendantur omnia sequentia praemiabilia esse.
<lb/><hi rend="bold">Solutio II</hi>
<lb/>Ad secundam quaestionem dicendum, quod lex civilis suis praeceptis dirigit
<lb/>hominem in communicationibus quae sunt ad alterum secundum vitam politicam;
<lb/>quae quidem non potest esse nisi hominis ad hominem. Derisibiles enim
<lb/>videntur laudes politicae vitae in deos transferentes, ut dicitur in 10 Ethic.
<lb/>Sed lex divina dirigit nos suis praeceptis in spirituali vita, secundum
<lb/>quam, societatem habemus non solum ad hominem, sed ad Deum, 1 Ioan. 1;
<pb n="vol. 6, p. 936"/>
<lb/>et ideo oportuit praecepta legis divinae hoc modo distingui quod quaedam dirigerent
<lb/>hominem in his quae ad Deum spectant, quae dicuntur praecepta primae
<lb/>tabulae; quaedam vero in his quae spectant ad proximum, quae dicuntur praecepta
<lb/>secundae tabulae.
<lb/>Ordinatur autem homo ad Deum tripliciter. Uno modo per meditationem cordis,
<lb/>ut dicitur in Psalm. 45, 11: «Vacate, et videte quia ego sum Deus», et ad hoc
<lb/>dirigit tertium praeceptum, scilicet sanctificatio sabbati, quo aliquod tempus
<lb/>deputatur ad vacandum divinis, cessando ab omnibus quae hoc otium perturbare
<lb/>possent. Alio modo per reverentiam oris, quod fit dum laudatur, et nomen
<lb/>eius cum reverentia enuntiatur. Et quia primo occurrit in reverentiam divini
<lb/>nominis iurare quam laudes debitas Deo reddere, ideo in secundo praecepto
<lb/>ponitur: «Non assumes nomen Dei tui in vanum». Tertio, ut in opere servitium
<lb/>debitum exhibeatur, quod latria dicitur, ad cuius actum primum praeceptum
<lb/>ordinatur similiter per prohibitionem contrarii: «Non habebis deos alienos».
<lb/>Ad proximum autem homo dupliciter ordinatur. Uno modo ut ei beneficium
<lb/>impendatur, quod maxime parentibus faciendum est; unde in primo praecepto
<lb/>secundae tabulae honoratio parentum praecipitur, in quo intelligitur esse beneficium
<lb/>proximo exhibendum. Alio modo ut proximo nocumentum non inferatur;
<lb/>quod quidem contingit tripliciter. Primo quantum ad cor; et sic sunt duo praecepta
<lb/>ultima: «Non desiderabis uxorem proximi tui»; et «non concupisces
<lb/>domum proximi tui». Secundo potest inferri nocumentum proximo ore; et hoc
<lb/>prohibetur quinto praecepto: «Non loqueris contra proximum tuum falsum
<lb/>testimonium»; in quo secundum regulam prius datam detractio et obiurgatio et
<lb/>omnia huiusmodi prohibentur. Tertio infertur proximo nocumentum opere: quod
<lb/>quidem contingit dupliciter. Uno modo inquantum subtrahuntur ea quae sunt
<lb/>necessaria vitae; et sic est quartum praeceptum: «Non furtum facies». Alio
<lb/>modo inquantum ipsi vitae impedimentum paratur; quod dupliciter contingit.
<lb/>Uno modo circa vitam qua ipse in seipso idem numero vivit; et contra hoc est
<lb/>secundum praeceptum: «Non occides»; in quo etiam omne nocumentum in personam
<lb/>prohibetur. Alio modo circa vitam qua aliquis vivit in prole idem specie;
<lb/>et contra hoc nocumentum est tertium praeceptum: «Non moechaberis», quia
<lb/>adulterium contra certitudinem prolis est.
<lb/>AD OBIECTA
<lb/>Ad primum ergo dicendum, quod virtutes, dona, beatitudines, petitiones, et
<lb/>praecepta legis, sicut dictum est supra, correspondent sibi in generali: quia
<lb/>quaelibet istorum se extendunt ad totam humanam vitam. Non tamen oportet
<lb/>quod particulariter singula singulis respondeant, nisi per adaptationem aliquam,
<lb/>eo quod non est eadem ratio distinguendi in omnibus praedictis.
<lb/>Ad secundum dicendum, quod dilectio proximi est sicut prima radix observandi
<lb/>praecepta, prout in dilectione proximi etiam dilectio Dei includitur: est enim
<lb/>finis praecepti, ut dicitur 1 Tim. 1; unde tenet locum primi principii in disciplinis.
<lb/>Unde sicut ibi post primum principium, ad quod omnia reducuntur, ut dicitur
<pb n="vol. 6, p. 938"/>
<lb/>in 4 Metaph. (scilicet quod affirmatio et negatio non verificatur de eodem),
<lb/>ponuntur alia principia magis propinqua particularibus conditionibus; ita
<lb/>etiam in lege praeter dilectionem proximi oportuit poni aliqua specialia praecepta
<lb/>quae dirigerent in particularibus actibus.
<lb/>Et similiter dicendum ad tertium de concupiscentia, quae est sicut radix
<lb/>omnium malorum.
<lb/>Ad quartum dicendum, quod nocumentum quod alicui in persona infertur, naturalem
<lb/>horrorem habet, nec terminatur ad aliquod reale bonum facientis, sed
<lb/>solum ad bonum aestimatum, quod est vindicta. Sed nocumentum quod infertur
<lb/>in subtractione rerum, vel in abusu uxoris, natum est habere quamdam delectationem,
<lb/>inquantum terminatur ad aliquod bonum reale, ad minus sensibile,
<lb/>ipsius operantis. Et ideo ista duo nocumenta distinguuntur praeceptis pertinentibus
<lb/>ad cor et ad actum; non autem praeceptum quod est de nocumento personae
<lb/>proximi, talem distinctionem recipit.
<lb/>Ad quintum dicendum, quod secundum Philosophum in 5 Ethic., legislator
<lb/>intendit commune bonum per lationem legis; et ideo actus particulares
<lb/>unius hominis non praecipit nisi secundum quod ad alium ordinatur. Et propter
<lb/>hoc etiam quantum ad modum tradendi ista praecepta, hoc modo fuerunt assignanda,
<lb/>ut per ea ordinaretur homo tantum ad alterum quamvis in ordinatione
<lb/>ad alterum includatur etiam ordinatio ad seipsum, sicut in dilectione proximi
<lb/>includitur dilectio sui.
<lb/>Ad sextum dicendum, quod non oportuit in praeceptis decalogi omnium virtutum
<lb/>actus praecipi, quia hoc ad perfectionem vitae virtuosae pertinet; sed
<lb/>oportuit tantum in illis hominem dirigi per praecepta decalogi quae primo
<lb/>facienda occurrunt tendentibus in virtutem, ut dictum est.
<lb/><hi rend="bold">Solutio III</hi>
<lb/>Ad tertiam quaestionem dicendum, quod praecepta decalogi ordinantur secundum
<lb/>quod primo et principaliter facienda vel vitanda occurrunt. Et quia in spirituali
<lb/>vita, ad cuius directionem decalogus datur, ratio agendi Deus est quasi
<lb/>finis; ideo praecepta quae ad Deum ordinant, primo ponuntur, inter quae talis
<lb/>ordo consideratur ut prius illud praeceptum ponatur cuius contrarium a Deo
<lb/>magis elongat: quia gradatim Deo approximamus a remotioribus discedentes.
<lb/>Et ideo praeceptum quo prohibetur contrarius cultus, per quem homo quasi
<lb/>totaliter a Deo recedit, prius ponitur quam praeceptum quo prohibetur irreverentia
<lb/>in vane assumendo divinum nomen; et ultimo ponitur praeceptum de
<lb/>quiete cordis in Deum, in quo homo Deo maxime appropinquat.
<lb/>In praeceptis autem secundae tabulae etiam similis ordo observatur, ut scilicet
<lb/>prius ponatur illud praeceptum quod primo in bona conversatione occurrit. Et
<lb/>quia prius est ordinatio hominis ad domesticos quam ad extraneos, ideo praeceptum
<lb/>de honoratione parentum praemittitur aliis quae ad omnes communiter
<lb/>pertinent, in quibus etiam praemittuntur prohibitiones illorum quae principaliter
<pb n="vol. 6, p. 940"/>
<lb/>occurrunt cavenda. Tendentibus autem ad virtutem prius occurrit vitandum
<lb/>nocumentum operis quam oris, et oris quam cordis; et inter nocumenta operis
<lb/>gravius nocumentum prius vitandum occurrit; et ideo prohibitio homicidii
<lb/>praecedit prohibitionem moechiae, quae praecedit prohibitionem furti: et hae
<lb/>tres prohibitiones praecedunt prohibitionem falsi testimonii; et ultimo ponitur
<lb/>prohibitio concupiscentiae, in quo iam perfectio virtutis consistit.
<lb/>Et per hoc patet solutio ad obiecta.
<lb/>ARTICULUS 3
<lb/><hi rend="bold">Utrum omnia legis praecepta ad haec decem ordinentur</hi>
<lb/><hi rend="bold">Ad tertium sic proceditur.</hi>
<lb/>1.VIDETUR quod non omnia legis praecepta ad haec decem reducantur. Cum
<lb/>enim haec praecepta ius naturale contineant, non poterunt ad ea reduci nisi
<lb/>quae ex iure naturali proficiscuntur. Sed quaedam prohibentur in lege quae non
<lb/>videntur modo aliquo ex lege naturali proficisci, quae nihil differunt utrum sic
<lb/>vel sic fiant, antequam lege posita sint, ut quod sacrificetur hircus vel taurus,
<lb/>sicut etiam Philosophus, in 5 Ethicor., dicit. Ergo non omnia praecepta
<lb/>legis ad haec decem reducuntur.
<lb/>2. Praeterea, ea quae sunt diversorum generum, invicem non reducuntur in principia
<lb/>naturalia, sed in principium quod est voluntas, ut in 7 Metaph.
<lb/>dicitur. Sed haec praecepta naturalia sunt, cum sint de lege naturali. Ergo
<lb/>praecepta caeremonialia, quae sunt alterius generis, ad ipsa non reducuntur.
<lb/>3. Praeterea, manente causa, manet effectus. Sed quaedam praecepta legis
<lb/>mutata sunt illis praeceptis manentibus. Ergo non reducuntur ad ista sicut ad
<lb/>causam.
<lb/>4. Praeterea, omnia ista praecepta naturalis ratio dictat. Sed non omnium quae
<lb/>in lege posita sunt, quaerenda est ratio, ut ff.
<lb/>de leg. et se. Ergo non omnia praecepta
<lb/>legis ad haec reducuntur.
<lb/>5. Praeterea, ubi est eadem causa, et idem effectus. Haec autem praecepta
<lb/>eadem sunt apud omnes. Cum ergo multa praecepta legis divinae et legis civilis
<lb/>apud diversos diversa sint, videtur quod non omnia praecepta legalia ad haec
<lb/>reducantur.
<pb n="vol. 6, p. 942"/>
<lb/>SED CONTRA, omnia praecepta legis ad dilectionem Dei et proximi aliqualiter
<lb/>reducuntur, ut in praecedenti distinct. 36 dixit Magister. Sed dilectio Dei et
<lb/>proximi sufficienter continetur in istis praeceptis. Ergo omnia alia praecepta
<lb/>legis ad haec reducuntur.
<lb/>Praeterea, sicut celsus dixit, ius est ars aequi et boni. Sed quidquid continetur
<lb/>in aliqua arte, reducitur ad prima principia illius artis, sicut in scientiis demonstrativis
<lb/>ad dignitates. Cum ergo praecepta legis naturalis sint in agibilibus,
<lb/>sicut principia naturaliter cognita in demonstrativis, videtur quod omnia praecepta
<lb/>legalia ad haec praecepta legis naturaliter reducantur.
<lb/>Praeterea, nullum praeceptum legis iustum est, nisi rationabiliter positum sit.
<lb/>Sed omnis recta ratiocinatio oportet quod a naturali cognitione deducatur:
<lb/>quia principium rationis intellectus principiorum est. Ergo oportet quod omnia
<lb/>legis praecepta, si iusta sunt, a praeceptis legis naturae deducantur; et sic
<lb/>omnia alia in haec praecepta reducuntur.
<lb/><hi rend="bold">Solutio</hi>
<lb/>Respondeo dicendum, quod in rebus naturalibus invenitur triplex cursus rerum.
<lb/>Quaedam enim sunt semper, quae nunquam deficiunt, ex natura hoc habentia ut
<lb/>sint, et impediri non possint: quaedam vero sunt frequenter, quae in paucioribus
<lb/>impediuntur: quaedam vero sunt raro, vel in minori parte. Ea autem quae
<lb/>sunt semper, sunt causa et origo eorum quae sunt frequenter et raro; unde
<lb/>etiam in ea quae sunt semper, reducuntur, ut in 6 Metaph. probatur;
<lb/>sicut motus caelestes, qui semper sunt, sunt causa et regula motus pluviarum et
<lb/>imbrium, qui ut frequenter currunt eodem modo; et utrique sunt regula et causa
<lb/>causalium motuum, ut inventionis thesauri, vel alicuius huiusmodi, secundum
<lb/>quod homo vel ex pluvia vel ex aliquo huiusmodi, quod ad motum caeli reducitur,
<lb/>habet occasionem fodiendi in agrum, ubi thesaurum invenit.
<lb/>Ita etiam est de legibus, quibus humani motus diriguntur. Quaedam enim sunt
<lb/>leges quae ipsi rationi sunt inditae, quae sunt prima mensura et regula omnium
<lb/>humanorum actuum; et haec nullo modo deficiunt, sicut nec regimen rationis
<lb/>deficere potest, ut aliquando esse non debeat; et hae leges ius naturale dicuntur.
<lb/>Quaedam vero leges sunt quae secundum id quod sunt, habent rationem ut
<lb/>observari debeant, quamvis aliquibus concurrentibus earum observatio impediatur;
<lb/>sicut quod depositum reddatur deponenti, impeditur quando gladius
<lb/>furioso deponenti reddendus esset; et hae leges similantur his quae frequenter
<lb/>in natura accidunt; et ideo directe et immediate ad ius naturale reducuntur.
<lb/>Et ideo Tullius, in 1 Rhetoricae, nominat huiusmodi ius a naturali iure profectum.
<pb n="vol. 6, p. 944"/>
<lb/>Quaedam vero leges sunt quae secundum se consideratae nullam rationem
<lb/>habere videntur suae observationis; sed rationem huiusmodi nanciscuntur ex
<lb/>aliquibus concurrentibus quae faciunt decentiam observandi; et huiusmodi
<lb/>similantur his quae raro accidunt in natura. Unde sicut illa non reducuntur in
<lb/>causas naturales nisi observato concursu omnium, quibus aliquis rarus eventus
<lb/>accidebat; ita etiam huiusmodi legalia, quae dicuntur positiva iura, reducuntur
<lb/>ad legem naturae non secundum se absolute, sed consideratis omnibus circumstantiis
<lb/>particularibus, quae faciebant decentiam suae observationis. Unde
<lb/>patet quod omnia praecepta legis divinae vel civilis, ad haec praecepta reducuntur
<lb/>aliquo modo.
<lb/>AD OBIECTA
<lb/>Ad primum ergo dicendum, quod illa lege posita, de quibus Philosophus loquitur,
<lb/>secundum se considerata differentiam non habent utrum sic vel sic fieri
<lb/>debeant, sed huiusmodi differentiam sortiuntur ex diversis concurrentibus, ut
<lb/>dictum est.
<lb/>Ad secundum dicendum, quod artificialia non reducuntur in naturalia ita quod
<lb/>natura sit eorum primum et principale principium, sed inquantum ars utitur
<lb/>naturalibus organis ad complementum artificii. Similiter etiam praecepta caeremonialia
<lb/>vel iuris positivi non reducuntur ad naturalia quasi ex ipsa natura
<lb/>vim obligandi habeant; sed hoc habent ex voluntate instituentis, quae in institutione
<lb/>naturali ratione utitur, si recte instituit.
<lb/>Ad tertium dicendum, quod illa praecepta legis quae mutata sunt, observantiae
<lb/>suae rationem habebant non ex ipsa substantia facti, sed ex aliquibus circumstantibus
<lb/>causis, sicut quod oportebat nostrae redemptionis mysterium aliquibus
<lb/>signis praefigurare, vel aliquid huiusmodi; unde cessantibus his causis, non
<lb/>manet reductio istorum praeceptorum ad praecepta naturalia.
<lb/>Ad quartum dicendum, quod hoc intelligendum est quantum ad substantiam
<lb/>facti, quod lege praecipitur, quod aliquando non habet rationem quare sic vel
<lb/>aliter fiat, ut dictum est.
<lb/>Ad quintum dicendum, quod praecepta legis quae apud diversos diversa sunt,
<lb/>dependent a praeceptis naturalibus quae sunt eadem apud omnes, mediantibus
<lb/>aliquibus circumstantiis, ut dictum est, et horum varietas varietatem in iure
<lb/>positivo causat.
<pb n="vol. 6, p. 946"/>
<lb/>ARTICULUS 4
<lb/><hi rend="bold">Utrum praecepta decalogi sint dispensabilia</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod praecepta decalogi sint dispensabilia. Quia secundum
<lb/>Philosophum in humanis actibus propter eorum varietatem
<lb/>non potest una communis regula inveniri, quam non oporteat in aliquibus casibus
<lb/>deficere ad similitudinem Lesbiae aedificationis. Sed praecepta legis sunt
<lb/>mensura humanorum actuum. Cum igitur omne praeceptum quod in aliquo
<lb/>casu intermittendum est dispensabile sit, videtur quod omnia praecepta legis
<lb/>dispensabilia sint.
<lb/>2. Praeterea, Philosophus dicit, quod iustum naturale non
<lb/>est idem apud omnes, sicut nec alia quae naturam hominis consequuntur,
<lb/>eadem in omnibus inveniuntur, ut quod dextera sit fortior sinistra, cum contingat
<lb/>aliquos ambidextros esse. Sed omnia praecepta quae non ab omnibus sunt
<lb/>observanda, sunt dispensabilia. Ergo praecepta decalogi, quae sunt de iure
<lb/>naturali, sunt dispensabilia.
<lb/>3. Praeterea, praeceptum divinum non potest esse iniustum. Sed Deus aliquando
<lb/>praecepit fieri aliquod contrarium praeceptis decalogi, sicut patet Exod. 12,
<lb/>de spoliatione Aegyptiorum; et Osee 1, de accessu ad fornicariam. Ergo aliquando
<lb/>iustum est fieri contra praecepta decalogi. Ergo praecepta decalogi
<lb/>sunt dispensabilia.
<lb/>4. Praeterea, inter decalogi praecepta continetur homicidii prohibitio. Sed aliquibus
<lb/>casibus contingentibus iudex praecipit hominem occidi, et iuste. Ergo et
<lb/>similiter alia praecepta aliquibus casibus emergentibus possunt non observanda
<lb/>esse.
<lb/>5. Praeterea, sicut prius dictum est, in corp. praec. art., omnia praecepta legis
<lb/>aliquo modo ad praecepta decalogi reducuntur. Sed praelatis Ecclesiae licet in
<lb/>aliquibus legis praeceptis dispensare. Ergo et similiter in praeceptis decalogi.
<lb/>SED CONTRA, secundum Bernardum in lib. De praecepto et regula,
<lb/>nulli licet dispensare in praecepto quod a suo superiore
<lb/>est impositum. Sed praecepta decalogi sunt imposita a Deo, qui est superior
<lb/>omnibus. Ergo nulli licet in praeceptis huiusmodi dispensare.
<lb/>Praeterea, in quolibet genere est una prima mensura, quam oportet esse certissimam
<lb/>et infallibilem, ut patet in 10 Metaph., et 5 Metaph.
<lb/>Sed prima mensura omnium humanorum actuum est lex decalogi. Ergo in nullo
<lb/>casu ab ea discedere licet, et ita indispensabilis est.
<lb/>Praeterea, illud quod est per se verum, semper et ubique est verum. Ergo illud
<lb/>quod est per se iustum, semper et ubique observandum est. Sed praecepta decalogi
<lb/>sunt huiusmodi. Ergo etc.
<pb n="vol. 6, p. 948"/>
<lb/><hi rend="bold">Solutio</hi>
<lb/>Respondeo dicendum, quod in qualibet legislatione oportet duo considerare;
<lb/>scilicet substantiam legis quae ponitur, et id ad quod legislator respicit. Et sicut
<lb/>lex lata est mensura subditorum in suis actibus, ita hoc ad quod respicit legislator,
<lb/>quod est legis intentio et finis, est mensura legis positivae. Sicut ergo actus
<lb/>subditorum sunt distorti si a lege positiva discordant; ita lex rectitudinem non
<lb/>habet si ab intentione legislatoris deficeret; quae est rectitudinem constituere et
<lb/>conservare. Si ergo sint aliqua praecepta quae continent ipsam intentionem
<lb/>legislatoris, impossibile est quod in aliquo casu salva iustitia possit aliquis ab
<lb/>eis deflectere; sicut si esset hoc praeceptum, nulli faciendam esse iniuriam; et
<lb/>ideo cum omnia praecepta decalogi sint huiusmodi, impossibile est quod
<lb/>dispensationem recipiant.
<lb/>Praecepta autem quae legislator edidit, ad mensuram praedictorum metienda
<lb/>sunt. Unde quamdiu illa praecepta posita non possunt praeteriri sine praeiudicio
<lb/>primae mensurae ad quam instituta sunt, nulli licet in eis dispensare. Si
<lb/>quando vero possunt salva intentione legis praeteriri, tunc est licitum dispensare
<lb/>in illis praeceptis ei qui auctoritatem habet. Si vero in aliquibus casibus lex
<lb/>posita ab intentione legislatoris discedat, quia non potuit legislator ad omnes
<lb/>casus intendere, legem statuens, sed ad ea quae pluries accidunt; tunc etiam
<lb/>licitum est legem positam praeterire, et intentionem legislatoris sequi, sicut
<lb/>patet in eo qui non reddit depositum impugnanti fidem vel patriam; et ad hoc
<lb/>perficit quaedam virtus quae vocatur a Philosopho, in 5 Ethic., epiceia, per
<lb/>quam homo, praetermissa lege, legislatoris intentionem sequitur.
<lb/>AD OBIECTA
<lb/>Ad primum ergo dicendum, quod Philosophus loquitur de praeceptis legis positivae,
<lb/>et non de illis quae intentionem legislatoris includunt.
<lb/>Ad secundum dicendum, quod iustum naturale est duplex, ut supra dictum est,
<lb/>in corp. praec. art. Quoddam quod semper et ubique est iustum, sicut hoc in
<lb/>quo consistit forma iustitiae et virtutis in generali, sicut medium tenere, rectitudinem
<lb/>servare, et alia huiusmodi. Quoddam vero est ex hoc profectum, secundum
<lb/>Tullium; et hoc in pluribus ita contingit, sed potest in
<lb/>paucioribus deficere, ut dictum est: quod contingit ex hoc quod iustum huiusmodi
<lb/>est applicatio quaedam universali et primae mensurae ad materiam
<lb/>difformem et mutabilem; et de huiusmodi iusto loquitur Philosophus.
<lb/>Ad tertium dicendum, quod circa praecepta decalogi, secundum quod ad decalogum
<lb/>pertinent, nunquam Deus contrarium fieri praecepit. Prohibitio enim
<lb/>furti ad decalogum pertinet inquantum res furata aliena est ab accipiente.
<lb/>Retenta ergo hac conditione, si res illa fiat ipsius accipientis, iam non erit contra
<lb/>decalogum. Hoc autem non solum Deus, qui est omnium Dominus, facere
<lb/>poterat, sed etiam quandoque homines auctoritatem habentes, rem quae unius
<pb n="vol. 6, p. 950"/>
<lb/>fuerat alteri conferunt, ex aliqua causa. Potest tamen Deus in aliquibus factis
<lb/>conditiones contrarias decalogo auferre, qui et naturam mutare potest, quod
<lb/>homo facere non potest; sicut ab ea quae non est matrimonio iuncta, potest
<lb/>auferre hanc conditionem «non suam», sine hoc quod uxor plenaria fiat, ut sic
<lb/>accedere ad eam non sit contra decalogum.
<lb/>Ad quartum dicendum, quod non prohibetur in decalogo occisio simpliciter, sed
<lb/>occisio eius qui mortem pati non debuit.
<lb/>Ad quintum dicendum, quod non est eadem ratio de praeceptis decalogi, et de
<lb/>aliis praeceptis legis, ut ex praedictis patet.
<lb/>ARTICULUS 5
<lb/><hi rend="bold">Utrum fuerit conveniens observationem sabbati praecipere</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod inconveniens fuerit sabbati observationem praecipere.
<lb/>Sabbatum enim est septima pars temporis totius vitae hominis. Sed valde irrationabile
<lb/>videtur quod homo septimam partem vitae suae in otio amittat, sicut
<lb/>Seneca dicit deridens caeremonias Iudaeorum, sicut Augustinus narrat in lib.
<lb/>de civ. Dei. Ergo irrationabile fuit sabbati observantiam praecipere.
<lb/>2. Praeterea, quanto exercitatio alicuius rei magis discontinuatur, tanto homo
<lb/>in illa re minus proficit. Sed sabbati observantia instituta fuit ad vacandum
<lb/>divinis. Multo autem continuatius esset exercitium divinorum, si ei cuiuslibet
<lb/>diei una hora saltem deputaretur. Ergo videtur quod ad maiorem profectum hoc
<lb/>fuisset quam diem septimam observare.
<lb/>3. Praeterea, ab operibus virtutis nullo tempore vacandum est. Sed opera servilia
<lb/>sunt materia virtutis. Ergo non debuit praecipi ut die sabbati a servilibus
<lb/>operibus abstineretur.
<lb/>SED CONTRA, ad legislatorem pertinet omnes humanos actus moderare. Sed cum
<lb/>impossibile sit semper agere, ut Philosophus in lib. de Somn. et Vigil. dicit;
<lb/>ad moderationem humanorum actuum pertinet ut aliquod tempus quieti deputetur.
<lb/>Ergo conveniens fuit ut legislator hoc institueret.
<lb/>Praeterea, hominibus spirituali vita viventibus maxima cura adhibenda est ut
<lb/>Dei omnipotentiam et providentiam cognoscant. Sed lex Moysi data est ad
<lb/>instruendam vitam spiritualem. Ergo praecipue hoc lege illa debuit praecipi,
<lb/>quod ad Dei omnipotentiam et providentiam credendam homines assuefaceret.
<lb/>Hoc autem est observatio sabbati, quae in memoriam reducit, ut Rabbi Moyses
<lb/>dicit, principium mundi, cuius
<lb/>factura septima die consummata est: qua supposita, cunctis etiam simplicibus
<lb/>evidens est Deum omnipotentem esse, et ex providentia, non ex necessitate
<lb/>agere. Ergo conveniens fuit ut observatio sabbati lege statueretur.
<pb n="vol. 6, p. 952"/>
<lb/><hi rend="bold">Quaestiuncula II</hi>
<lb/>1. Ulterius. VIDETUR quod praeceptum de sabbato observando fuerit morale
<lb/>simpliciter. Ea enim quae in unam divisionem veniunt, unius rationis esse
<lb/>videntur. Sed praeceptum de sabbato observando condividitur aliis praeceptis
<lb/>decalogi; quae sunt praecepta moralia legis naturae. Ergo praeceptum de sabbato est
<lb/>morale.
<lb/>2. Praeterea, super illud Luc. 13, «Sex dies sunt in quibus operari licet», dicit
<lb/>Glossa: «Lex in sabbato non hominem curare, sed servilia opera facere, idest
<lb/>peccatis gravari, prohibet». Sed vacare a peccato est morale praeceptum. Ergo
<lb/>et praeceptum de sabbato observando.
<lb/>3. Praeterea, illud quod habet rationem moralem, videtur esse morale praeceptum.
<lb/>Sed observatio sabbati est huiusmodi, quod patet ex causa quam assignat
<lb/>Damascenus lib. 4: «Vacationis», inquit, «gratia
<lb/>quae est ad Deum, et ut particulam vitae Deo tribuant et requiescant servus
<lb/>et subiugale, sabbati observantia excogitata est». Ergo praeceptum de sabbato
<lb/>observando est morale.
<lb/>SED CONTRA, praecepta quae sunt data in signum, non sunt moralia, sed caeremonialia.
<lb/>Sed praeceptum de sabbato est huiusmodi, ut patet Exod. 31, 13:
<lb/>«Videte ut sabbatum meum custodiatis, quia signum est inter me et vos». Ergo
<lb/>praeceptum de sabbato est caeremoniale.
<lb/>Praeterea, Levit. 26 dicit Glossa: «Mandatum sabbati quamvis in decem mandatis
<lb/>numeratum sit, non tamen ex eis est». Videtur ergo quod sit caeremoniale,
<lb/>et non morale.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod non debuerit cessare tempore gratiae. Thurificatio
<lb/>enim, ut dicunt sancti et magistri, non cessavit: quia significat illud quod semper
<lb/>faciendum est, scilicet devotionem orationis. Sed observatio sabbati significat
<lb/>requiem in Deo, ut Augustinus dicit, super Exod. cap. 31, quae quidem semper
<lb/>facienda est. Ergo non debuit tempore gratiae cessare.
<lb/>2. Praeterea, observatio sabbati ad maximam perfectionem ordinabat, scilicet
<lb/>ad vacandum divinae contemplationi. Sed status gratiae est perfectior statu
<lb/>legis. Ergo etiam magis debet observari in hoc statu quam in illo.
<lb/>3. Si dicas, quod observatur, sed mutata die, scilicet dominica; contra. Magis
<lb/>est in reverentia habendum quod ad Divinitatem pertinet quam quod ad humanitatem.
<lb/>Sed ratio observandi sabbatum fuit mysterium divinae quietis. Ergo
<lb/>non fuit observatio sabbati commutanda in observationem dominicae propter
<lb/>mysterium resurrectionis, quod Christo secundum humanam naturam competit.
<pb n="vol. 6, p. 954"/>
<lb/>4. Praeterea, tempore gratiae tenemur perfectius Deo vacare quam tempore
<lb/>legis. Sed tempore legis a multis abstinebatur quae nunc in die dominico licite
<lb/>fiunt: non enim erat licitum cibos coquere, nec itinerare. Ergo observatio
<lb/>sabbati non est mutata in dominicam: ergo adhuc debet observatio sabbati
<lb/>remanere.
<lb/>SED CONTRA, Exod. 31, 15: «Septima dies erit sabbatum», idest «requies»:
<lb/>Glossa: «Alia praecepta servanda in novo Testamento ad litteram non dubitamus;
<lb/>illud autem de sabbato, velatum et in mysterio praeceptum fuit, ut hodie a
<lb/>nobis non servetur, sed solum signatum intueamur».
<lb/>Praeterea, Damascenus dicit quod sabbati observatio excogitata
<lb/>fuit parvulis, et sub elementis mundi servientibus. Sed a tali servitio liberati
<lb/>sumus per adventum Christi. Ergo et sabbati observatio cessavit.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod sicut praeceptum de sacrificiis
<lb/>habuit aliquam causam moralem non simpliciter, sed secundum congruentiam
<lb/>illorum quibus lex dabatur, qui ad idolatriam proni erant, ut Deo offerrent
<lb/>quod alias idolis obtulissent; et aliam causam mysticam, scilicet ad significandum
<lb/>sacrificium passionis Christi: ita et praeceptum de observatione sabbati
<lb/>habuit aliquam causam moralem ex conditione eorum quibus lex dabatur, qui
<lb/>propter avaritiam eis inditam intantum se et sibi subditos operibus servilibus
<lb/>occupassent quod omnino mens eorum a divinis subtraheretur: et hanc causam
<lb/>tangit Damascenus. Similiter etiam quia ad errores gentium proni
<lb/>erant, indicta est eis observatio sabbati, ut creationem mundi semper prae oculis
<lb/>haberent, et sic Deum recognoscerent et timerent: quam causam tangit
<lb/>Rabbi Moyses.
<lb/>Habuit nihilominus et causam mysticam triplicem. Unam allegoricam, ad significandum
<lb/>quietem Christi in sepulcro. Aliam moralem, ad significandum
<lb/>requiem humanae mentis a peccatis, et ab omnibus aliis rebus, in quibus
<lb/>requiem non invenit, nisi in Deo, in quo solo est quies. Tertiam anagogicam, ad
<lb/>significandum aeternam requiem qua sancti in gloria quiescent. Et ideo conveniens
<lb/>fuit institutio sabbati pro tempore illo.
<lb/>AD OBIECTA
<lb/>Ad primum ergo dicendum, quod sabbati tempus non amittitur, si hoc in sabbato
<lb/>fiat ad quod deputatum est, scilicet divinorum contemplatio. Sed quia Iudaei
<lb/>omissis divinis in sabbatis magis inutilibus rebus vacabant, ideo eos Seneca
<lb/>derisit, ut dicitur Thren. 1, 7: «Viderunt eam hostes, et deriserunt sabbata
<lb/>eius».
<pb n="vol. 6, p. 956"/>
<lb/>Ad secundum dicendum, quod labor non solum impedit contemplationis actus
<lb/>dum exercetur, sed etiam postquam transiit, dum remanent ex labore membra
<lb/>fessa, et mens distracta. Unde convenientius fuit ut unus dies integer divinis
<lb/>deputaretur quam in singulis diebus aliquae horae.
<lb/>Ad tertium dicendum, quod quandoque actus unius virtutis intermittendus est
<lb/>propter actum excellentioris virtutis; sicut opera aliarum virtutum aliquando
<lb/>propter opus iustitiae intermittuntur, ut dicit Tullius in 1 De offic.
<lb/>Virtutes autem omnes contemplativae sunt digniores virtutibus activis, quarum
<lb/>materia esse possunt servilia opera. Unde non est inconveniens quod opus servile
<lb/>intermittatur ad tempus, ut contemplationi vacetur.
<lb/><hi rend="bold">Solutio II</hi>
<lb/>Ad secundam quaestionem dicendum, quod praeceptum de sabbato observando,
<lb/>quantum ad aliquid morale est, et quantum ad aliquid caeremoniale, et
<lb/>quantum ad aliquid potest etiam dici iudiciale. Secundum enim illud eius quod
<lb/>naturalis ratio dictat, praeceptum morale est, ut scilicet aliquo tempore homo
<lb/>contemplationi vacet. Sed taxatio temporis in qua vacandum sit, non est de dictamine
<lb/>naturalis legis, et ideo est morale praeceptum. Sed secundum quod
<lb/>habet pro causa significationem, sic est caeremoniale. Secundum autem quod
<lb/>habet pro causa conditionem illius populi, cui subveniendum erat per hoc praeceptum,
<lb/>iudiciale est.
<lb/>AD OBIECTA
<lb/>Ad primum ergo dicendum, quod connumeratur aliis praeceptis decalogi quantum
<lb/>ad id quod habet de ratione moralis praecepti.
<lb/>Ad secundum dicendum, quod opera servilia mystice intelliguntur peccata; sed
<lb/>ad litteram opera servilia dicuntur ad quorum exercitium servos deputatos
<lb/>habemus, in quibus debent artes mechanicae dirigere, quae contra liberales
<lb/>dividuntur.
<lb/>Ad tertium dicendum, quod causae illae non sunt morales nisi considerata conditione
<lb/>illius populi cui lex dabatur. Unde ex hoc magis potest concludi quod sit
<lb/>iudiciale praeceptum quam morale.
<lb/><hi rend="bold">Solutio III</hi>
<lb/>Ad tertiam quaestionem dicendum, quod sabbati observatio quantum ad illud
<lb/>quod de lege naturali habebat, prout morale praeceptum est, tempore gratiae
<lb/>non cessavit, immo perfectius implendum est, sicut et alia moralia praecepta; et
<lb/>ideo Apostolus, 1 Corinth. 7, dat consilium de virginibus, ut extra solicitudinem
<lb/>existentes, semper quae Dei sunt, cogitent. Sed taxatio diei vel temporis, quae
<lb/>ad legem moralem non pertinebat, veniente statu gratiae cessavit, sicut et alia
<lb/>legalia.
<pb n="vol. 6, p. 958"/>
<lb/>AD OBIECTA
<lb/>Ad primum ergo dicendum, quod observatio sabbati, inquantum caeremonialis
<lb/>est, signat principaliter requiem Christi in sepulcro, et per consequens quietem
<lb/>quam habemus per ipsum, consepulti cum eo per baptismum in mortem;
<lb/>Rom. 6. Unde veniente veritate, figura cessavit. Et non est simile de thurificatione,
<lb/>quae principaliter non est signum futuri, sed eius quod semper esse
<lb/>debet.
<lb/>Ad secundum dicendum, quod quia perfectius in nova lege debemus Deo vacare,
<lb/>ideo non fuit taxandum tempus illis quibus iniungitur, ut sine intermissione
<lb/>orent.
<lb/>Ad tertium dicendum, quod observatio dominicae non obligat ex praecepto
<lb/>decalogi nisi quantum ad hoc quod est de dictamine legis naturae: taxatio enim
<lb/>illius diei est ex institutione Ecclesiae volentis resurrectionem Christi, cui
<lb/>nostram vitam conformare debemus, in iugi memoria esse. Quamvis autem
<lb/>resurrectio Christi ei secundum humanitatem conveniat, tamen opus Divinitatis
<lb/>est, quae eum a mortuis suscitavit. Unde non in minori reverentia est habenda
<lb/>quam requies artificis, et consummatio conditoris facta in die sabbati; immo
<lb/>amplius, secundum quod opus conditionis opere reparationis perficitur.
<lb/>Ad quartum dicendum, quod in die dominica tenemur vacare ex constitutione
<lb/>Ecclesiae ab operibus quae nos impedire possent a cultu divino, qui indicitur in
<lb/>tali die exercendus, nisi ex causa per eum qui habet auctoritatem, in aliquo
<lb/>dispensetur. Neque oportet quod ab omnibus in die dominica cessemus a quibus
<lb/>in die sabbati cessabant: quia antiquorum cessatio ab omnibus operibus servilibus
<lb/>in significationem erat, non autem nostra cessatio.
<lb/>ARTICULUS 6
<lb/><hi rend="bold">Utrum usuras accipere sit peccatum</hi>
<lb/><hi rend="bold">Ad sextum sic proceditur.</hi>
<lb/>1. VIDETUR quod usuras accipere non sit peccatum. Nihil enim est peccatum nisi
<lb/>quod est contra praeceptum aliquod morale: caeremonialia autem, et iudicialia
<lb/>legis mosaicae nos non obligant. Sed praeceptum de non accipiendo usuram,
<lb/>non est morale: quia praecepta moralia obligant respectu omnium, et ad
<lb/>omnes; sed Deut. 23, Iudaeis conceditur quod fenerentur non proximis, sed
<lb/>extraneis. Ergo usuras accipere non est peccatum.
<lb/>2. Praeterea, constat quod ille qui alicui pecuniam mutuat, aliquod commodum
<lb/>ei facit. Sed secundum Philosophum in 5 Ethic., «in retributione commanet
<lb/>civitas», ut scilicet quantum quis fecit, tantum ei fiat. Ergo non est peccatum, sed
<lb/>licitum et iustum, ut pro commodo quod mutuando fecit, aliquod lucrum reportet.
<pb n="vol. 6, p. 960"/>
<lb/>3. Si dicas, quod tenebatur ei gratis mutuare; unde in hoc peccat quod vendit
<lb/>alicui quod ei debebat: contra. Secundum hoc ergo non peccabit lucrum de
<lb/>mutuo quaerens, nisi quando mutuare tenetur. Sed non semper tenetur mutuare.
<lb/>Ergo aliquando licet ei usuras accipere.
<lb/>4. Praeterea, non minus possum accipere ab eo cui beneficus extiti, quam ab eo
<lb/>cui nullum beneficium contuli. Sed si aliquis cui non mutuassem, aliquid mihi
<lb/>daret de suo, etiam si sperassem accipere, licite detinere possem. Ergo et ab eo
<lb/>cui beneficus extiti, mutuum concedendo, licet mihi aliquid expectare, recipere,
<lb/>et detinere.
<lb/>5. Praeterea, plus efficitur mihi debitor ille in quem transtuli dominium rei
<lb/>meae, quam ille cui solum usum rei meae concessi. Sed in rebus in quibus non
<lb/>transfertur dominium, si concedantur ad aliquem usum, licet inde aliquid accipere,
<lb/>sicut patet in locationibus domorum, equorum, et huiusmodi. Ergo multo
<lb/>amplius licet mihi accipere ab eo in quem per mutuum pecuniae meae dominium
<lb/>transtuli.
<lb/>6. Praeterea, quicumque communicat alicui in peccato mortali, peccat mortaliter.
<lb/>Sed ille qui dat usuras accipiens mutuum, communicat ei qui accipit usuras
<lb/>dans mutuum. Si ergo accipiens usuras semper peccat, videtur quod et dans;
<lb/>quod falsum est.
<lb/>SED CONTRA, Luc. 6: «Date mutuum, nihil inde sperantes». Sed contra hoc
<lb/>veniunt feneratores.
<lb/>Ergo peccant.
<lb/>Praeterea, ea quae veniunt in eamdem divisionem, sunt unius rationis. Sed dare
<lb/>pecuniam ad usuram connumeratur aliis quae sunt peccata mortalia, ut patet in
<lb/>Psalm. 14: «Domine, quis habitabit in tabernaculo tuo?». Ergo est peccatum
<lb/>mortale.
<lb/>Praeterea, ubicumque est turpe lucrum, est peccatum. Sed Philosophus ponit in
<lb/>4 Ethic. feneratores inter turpes lucratores. Ergo etc.
<lb/><hi rend="bold">Solutio</hi>
<lb/>Respondeo dicendum, quod ab omnibus dicitur communiter quod dare ad usuram
<lb/>peccatum mortale est. Sed diversi diversas rationes assignant.
<lb/>Quidam enim dicunt, quod ideo pecuniam pro certo lucro concedere non licet,
<lb/>sicut donum vel equum, vel alia huiusmodi, quia pecunia non deterioratur ex
<lb/>usu, sed aliis rebus aliquid deperit ex usu. Sed ista ratio non est generalis: quia
<lb/>in aliquibus rebus, pro quarum concessione aliquid accipi potest licite, nihil ex
<lb/>usu deperit, sicut in concessione domus ad usum ad unum diem; et praeterea
<lb/>pretium quod accipitur, non commensuratur damno quod accidit ex usu rei; non
<lb/>enim tantum deperit in mutuo quantum datur.
<pb n="vol. 6, p. 962"/>
<lb/>Et ideo alii assignant aliam rationem, quia videlicet quando pecunia mutuatur,
<lb/>transfertur dominium, quod non fit in domo et in aliis rebus. Iustum autem videtur
<lb/>ut pro usu rei quae mea remanet, scilicet domus, aliquid accipere possim;
<lb/>sed pro usu pecuniae, quae fit alterius ex hoc ipso quod mutuatur, aliquid accipere,
<lb/>nihil aliud est quam accipere aliquid ab aliquo pro usu rei propriae; et
<lb/>ideo videtur quod est quaedam exactio, et peccatum. Et haec ratio satis probabilis
<lb/>videtur; et ideo simile accidit in omnibus rebus in quibus transfertur dominium
<lb/>per mutuum, sicut granum, vinum, et huiusmodi, pro quorum usu nihil
<lb/>accipere licet ultra valorem eius quod mutuatum est.
<lb/>Potest tamen et alia ratio assignari; quia omnes aliae res ex seipsis habent aliquam
<lb/>utilitatem, pecunia autem non, sed est mensura utilitatis aliarum rerum,
<lb/>ut patet per Philosophum in 5 Ethic. Et ideo pecuniae usus non habet
<lb/>mensuram utilitatis ex ipsa pecunia, sed ex rebus quae per pecuniam mensurantur
<lb/>secundum differentiam eius qui pecuniam ad res transmutat. Unde accipere
<lb/>maiorem pecuniam pro minori, nihil aliud esse videtur quam diversificare
<lb/>mensuram in accipiendo, et dando; quod manifeste iniquitatem continet.
<lb/>AD OBIECTA
<lb/>Ad primum ergo dicendum, quod lex deuteronomii loquitur de Iudaeis respectu
<lb/>aliarum nationum quae terram promissionis Iudaeis divinitus concessam detinebant;
<lb/>et ideo permissum fuit eis, usuris, et quibuscumque exactionibus extorquere
<lb/>ab iniuste possidentibus quod eis iuste debebatur, sicut etiam dicitur de
<lb/>spoliatione Aegyptiorum, qui Iudaeis mercedem laboris quo eis servierant, subtraxerunt.
<lb/>Vel dicendum, quod sicut libellus repudii permissus est eis ad duritiam
<lb/>cordis eorum, ne uxores interficerent, ad quod proni erant; ita etiam permissum
<lb/>fuit eis fenerare extraneis, ne fratribus suis fenerarent, ad quod eos
<lb/>innata avaritia incitabat.
<lb/>Ad secundum dicendum, quod beneficium mutui non est amplius quam pecunia
<lb/>mutuata; unde si plus exigitur, exigitur plus quam debitum est; et ideo est
<lb/>iniusta exactio.
<lb/>Ad tertium dicendum, quod quamvis homo non teneatur semper mutuum concedere,
<lb/>tenetur tamen ad hoc ut quandocumque mutuum exigit, non plus exigat
<lb/>quam dederat.
<lb/>Ad quartum dicendum, quod ab eo cui beneficium contuli, licet mihi tantum
<lb/>sperare et accipere quantum feci, et non plus. Quidquid autem de utilitate contingit
<lb/>ei cui mutuum dedi, ultra mensuram mutui ex pecunia mutuata, hoc est ex
<lb/>industria eius qui sagaciter pecunia usus est: industriam autem eius sibi vendere
<lb/>non debeo, sicut nec pro stultitia eius minus habere debeo.
<lb/>Ad quintum dicendum, quod hoc ipso quod dominium pecuniae transfertur, est
<lb/>ratio quare pro usu eius nihil accipere debeam vel sperare quasi mihi debitum.
<lb/>Ad sextum dicendum, quod ille qui usuras dat et mutuum accipit in necessitate,
<lb/>non peccat, nec usurario communicat inquantum huiusmodi: quia non voluntarius
<lb/>usuram dat, sed quasi coactus necessitate.
<pb n="vol. 6, p. 964"/>
<lb/><hi rend="bold">EXPOSITIO TEXTUS</hi>
<lb/>«Haec Origenes dicit esse duo mandata». Sicut Origenes primum mandatum
<lb/>dividit in duo, ita duo ultima mandata, quae sunt de prohibitione concupiscentiae,
<lb/>coniungit in unum; et sic praecepta denarium non transcendunt.
<lb/>«Idolum nihil est in mundo». Hoc autem multipliciter intelligi potest. Uno modo
<lb/>inquantum idolum est similitudo; et sic exponit Origenes, ut dicatur idolum
<lb/>nihil esse, quia nulla res est in mundo cuius sit similitudo. Alio modo potest
<lb/>intelligi de idolo secundum quod est res quaedam; et hoc dupliciter. Uno modo
<lb/>quantum ad formam quae aestimatur esse in idolo, et non est in eo, scilicet
<lb/>forma Deitatis. Alio modo quantum ad effectum, quia scilicet ad peccatum
<lb/>inducit, quod nihil est.
<lb/>«Non assumes nomen Dei tui in vanum». Assumere est ad aliquid sumere.
<lb/>Sumitur autem nomen Dei ad alicuius veritatis confirmationem per modum
<lb/>iuramenti. Si ergo sumatur ad confirmandum aliquod falsum, quod in se nullo
<lb/>modo confirmabile est, tunc in vanum assumitur, et pro nihilo iuratur: quia
<lb/>vanum est quod est ad finem aliquem quem non inducit, ut dicitur in 2 Physic.
<lb/>«Nomine igitur moechiae, omnis illicitus concubitus, illorumque membrorum
<lb/>non legitimus usus prohibitus debet intelligi». Cum peccatum contra naturam
<lb/>sit gravius quam moechia, videtur quod illud potius prohiberi debuerit, quasi
<lb/>primo tramite relinquendum. Et dicendum, quod quia legislator hominibus
<lb/>legem dabat, ideo in primis legis mandatis non debebat nisi peccata humana
<lb/>prohibere; peccatum autem contra naturam non est humanum, sed bestiale,
<lb/>secundum Philosophum in 7 Ethic.
<lb/>«Ut si in hieme credimus decem modios, in messe quindecim recipiamus». Hoc
<lb/>est intelligendum, si plus valeant in messe quindecim modii secundum commune
<lb/>forum quam in hieme decem; alias si fiat commensuratio dati et accepti ad
<lb/>valorem pecuniae, non erit usura, sed aequalis commutatio.
<pb n="vol. 6, p. 974"/>
<lb/><hi rend="bold">IN TERTIUM SENTENTIARUM, DISTINCTIO 38</hi>
<lb/><hi rend="bold">DIVISIO TEXTUS</hi>
<lb/>Distinctis quinque praeceptis secundae tabulae et expositis, hic Magister determinat
<lb/>de quibusdam quae praecepto quinto contrariantur, scilicet de mendacio,
<lb/>et periurio. Dividitur autem haec pars in duas: in prima determinat de mendacio;
<lb/>in secunda de periurio, 39 dist.: «Nunc de periurio videamus». Prima pars
<lb/>in duas: primo distinguit diversos modos mendacii; in secunda definit mendacium,
<lb/>ibi: «Hic videndum est quid sit mendacium».
<lb/>Prima in duas: in prima parte ponit quamdam divisionem mendacii, per quam
<lb/>scitur quod mendacium sit mortale, et quod veniale peccatum; in secunda ponit
<lb/>quamdam aliam, per quam scitur quod mendacium sit alio gravius, ibi:
<lb/>«Sciendum est, octo esse genera mendacii». Circa primum duo facit: primo
<lb/>distinguit tres mendacii modos; secundo ex dictis manifestat quoddam quod
<lb/>dubium esse poterat, ibi: «De mendacio autem obstetricum et Raab quod fuit
<lb/>veniale Augustinus tradit».
<lb/>«Hic videndum est quid sit mendacium». Hic definit mendacium; et circa hoc
<lb/>tria facit: primo ostendit quid sit mendacium; secundo ostendit quod omne
<lb/>mendacium est peccatum, ibi: «Quod vero mendacium omne sit peccatum,
<lb/>Augustinus insinuat». Tertio solvit quoddam quod videbatur contrarium, ibi:
<lb/>«Solet quaeri de Iacob». Circa primum tria facit: primo ostendit quid sit mendacium;
<lb/>secundo quid sit mentiri, ibi: «Mentiri vero est loqui contra hoc quod
<lb/>animo sentit quis». Tertio solvit quamdam quaestionem, ibi: «Hic solet quaeri,
<lb/>si Iudaeus dicat Christum esse Deum, cum non ita sentiat animo, utrum loquatur
<lb/>mendacium».
<lb/>«Quod vero mendacium sit peccatum, Augustinus insinuat». Circa hoc duo
<lb/>facit: primo ostendit in omni mendacio esse peccati periculum; secundo ostendit
<lb/>de errore, qui est mendacii effectus, quod quandoque potest esse cum peccato;
<lb/>quandoque sine peccato, ibi: «Illud etiam sciendum est... quod in quibusdam
<lb/>rebus magno malo, in quibusdam parvo, in quibusdam nullo fallimur».
<pb n="vol. 6, p. 976"/>
<lb/><hi rend="bold">QUAESTIO 1</hi>
<lb/>Hic quaeruntur quinque: 1. Quid sit mendacium; 2. De divisione quam ponit;
<lb/>3. Utrum omne mendacium sit peccatum; 4. Utrum omne mendacium sit peccatum
<lb/>mortale; 5. De ordine mendaciorum in gravitate peccati.
<lb/>ARTICULUS 1
<lb/><hi rend="bold">Utrum definitio mendacii in littera sit conveniens</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod inconvenienter definiatur mendacium in littera. Qui enim
<lb/>verum loquitur quod falsum esse credit, mentitur, sicut dicit Augustinus in lib.
<lb/>De mendacio. Sed ibi non est falsa vocis significatio. Ergo male mendacium
<lb/>definitur esse «falsa vocis significatio».
<lb/>2. Praeterea, mendacium opponitur veritati. Virtus autem veritatis non solum in
<lb/>dictis, sed etiam in factis consistit, secundum Philosophum in 4 Ethic.
<lb/>Ergo non omne mendacium est «falsa vocis significatio».
<lb/>3. Praeterea, sicut in 2 lib., distinct. 38, qu. 1, art. 3, dictum est, intentio respicit
<lb/>finem ultimum. Sed a fine ultimo non recipit aliquid speciem, sed a proximo,
<lb/>quod est obiectum cuius est voluntas. Cum ergo in definitione non debeant poni
<lb/>nisi specificantia definitum, videtur quod inconvenienter ponatur in definitione
<lb/>mendacii intentio fallendi.
<lb/>4. Praeterea, id quod est commune bene et male factis, non debet poni in definitione
<lb/>alicuius mali, maxime quasi completivum definitionis. Sed intentio mala
<lb/>potest communiter inveniri et in his quae sunt bona ex genere, et in his quae
<lb/>sunt mala ex genere; sicut etiam in proposito patet de illo qui verum dicit, ne ei
<lb/>credatur, si aestimet quidquid dixerit, sibi non credi. Ergo «intentio fallendi»
<lb/>non debet poni in definitione mendacii.
<lb/>5. Praeterea, ille qui ioco mentitur, fallere non intendit, quia scit sibi non credi.
<lb/>Sed tamen iocosum mendacium inter mendacia reputatur. Ergo intentio fallendi
<lb/>non debet poni in definitione mendacii.
<lb/><hi rend="bold">Solutio</hi>
<lb/>Respondeo dicendum, quod duobus modis in actibus humanis contingit esse
<lb/>peccatum. Uno modo ex ipsa natura facti, quod in se malum est, sicut in illis
<lb/>quae sunt mala ex genere. Alio modo ex abusu scientis, sicut cum quis ea quae
<lb/>sunt bona ex genere, ex intentione prava facit.
<pb n="vol. 6, p. 978"/>
<lb/>Mendacium ergo utrumque istorum complectitur: quia quantum est de se, inordinatum
<lb/>est. Et quia inordinatio in significando non potest esse nisi ex falsitate
<lb/>significationis, ideo in mendacio «falsa significatio» includitur. Falsa autem
<lb/>significatio ad rationem peccati in moralibus non sufficit, cum non sit in potestate
<lb/>hominis verum significare, sicut nec verum scire. Unde oportet quod sit
<lb/>talis falsa significatio in mendacio, qua quis volens a recto deviet. Hoc autem
<lb/>non est, nisi quando sciens falsum loquitur, quia ignorans non voluntarius est.
<lb/>Ex hoc autem ipso quod aliquis scienter falsum loquitur, falsitatem intendit
<lb/>significare; et ideo completivum in definitione mendacii ponitur intentio fallendi,
<lb/>sed quasi materiale falsa vocis significatio.
<lb/>AD OBIECTA
<lb/>Ad primum ergo dicendum, quod mentiri et mendacium in hoc differunt, quia
<lb/>mendacium nominat aliquid quod secundum se est de genere malorum per
<lb/>abstractionem suam; mentiri autem ratione suae concretionis importat obliquitatem,
<lb/>sive peccatum ex parte dicentis. Unde aliquis dicendo illud quod secundum
<lb/>se a vero non deviat, si secundum suam opinionem deviet, mentitur; non
<lb/>autem quod dicit, est mendacium.
<lb/>Ad secundum dicendum, quod vox homini principaliter data est ad significandum.
<lb/>Unde omne signum quo quis aliquid significat, nomine vocis intelligitur,
<lb/>et eo mendacium perfici potest, sicut patet in signis et nutibus monachorum;
<lb/>sicut et omnes alii sensus sortiuntur nomen visus, qui est principalior inter eos.
<lb/>Ad tertium dicendum, quod finis est duplex. Unus qui est proprius alicui virtuti
<lb/>vel vitio, et commensuratur obiecto eius; et huiusmodi finis intentio ad speciem
<lb/>virtutis vel vitii pertinet sicut et voluntas obiecti: aequaliter enim est essentiale
<lb/>fortitudini velle sustinere difficilia, et intendere bonum, quod est secundum habitum.
<lb/>Alius est finis communis, sicut felicitas respectu omnium virtutum; et intentio
<lb/>huiusmodi finis non specificat virtutem. Intentio autem quae in definitione
<lb/>mendacii ponitur, est finis proprii, et obiecto proportionati. Sicut enim verax
<lb/>vera loquitur amore veri, ita mendax falsum loquitur falsitatem intendens.
<lb/>Ad quartum dicendum, quod ex hoc ipso quod factum quod est de genere bonorum,
<lb/>fit perversa intentione alicui vitio appropriata, ad speciem illius vitii
<lb/>trahitur, sicut qui vadit ad ecclesiam ut furetur: unde et vera vocis significatio,
<lb/>quando intentione fallendi fit, ad speciem mendacii trahitur.
<lb/>Ad ultimum dicendum, quod intentio fallendi potest intelligi dupliciter. Uno
<lb/>modo respectu fallaciae prout est in ipso fallente tantum; alio modo prout est in
<lb/>fallente et in eo qui fallitur. Quicumque enim falsum loquitur, quantum est in se,
<lb/>fallit, quamvis non semper aliquis per eius verbum fallatur. Quicumque ergo
<lb/>sciens, falsum loquitur, fallaciam intendit secundum quod est in fallente. Unde
<lb/>ista intentio fallendi communis est omni mendacio. Sed intentio qua aliquis
<lb/>intendit fallaciam non solum ut ipse fallat, sed ut alii fallantur, non est in mendacio
<lb/>iocoso: unde minimum habet de ratione mendacii.
<pb n="vol. 6, p. 980"/>
<lb/>ARTICULUS 2
<lb/><hi rend="bold">Utrum divisio mendacii in littera sit conveniens</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod inconvenienter mendacium dividatur in littera. Ea enim quae
<lb/>secundum accidens sunt, cum infinita sint, dimittenda sunt. Sed mendacio,
<lb/>inquantum huiusmodi, accidit quod fiat loco, vel commodo, vel damno alicuius.
<lb/>Ergo secundum ista inconvenienter dividitur mendacium.
<lb/>2. Praeterea, secundum Philosophum in 4 Ethic., ludus, cum sit
<lb/>quaedam requies, utilis est ad vitam etiam virtuosam. Sed mendacium officiosum
<lb/>dicitur quod fit ad utilitatem alicuius, iocosum autem quod fit causa ioci. Ergo
<lb/>mendacium iocosum in officioso includitur, nec deberet contra ipsum dividi.
<lb/>3. Praeterea, Philosophus in 4 Ethic., dicit, quod aliquis fallax est qui
<lb/>nullius gratia maiora existentibus fingit. Sed mendacium iocosum, officiosum, et
<lb/>perniciosum alicuius causa fit. Ergo est aliquod mendacium praeter ista tria.
<lb/>4. Praeterea, Augustinus ponit octo mendacii genera. Ergo
<lb/>insufficienter per tria tantum dividitur.
<lb/>5. Praeterea, videtur quod in illis octo sit etiam aliqua superfluitas. Mendacium
<lb/>enim quod fit in doctrina religionis, non distinguitur ab aliis nisi secundum
<lb/>materiam. Sed materialis multiplicatio relinquenda est. Ergo non debuit hoc
<lb/>mendacium contra alia distingui.
<lb/>6. Praeterea, Philosophus, in 4 Eth., dividit mendacium in iactantiam et
<lb/>ironiam. Cum ergo haec membra hic praetermittantur, videtur divisio insufficiens.
<lb/><hi rend="bold">Solutio</hi>
<lb/>Respondeo dicendum, quod mendacium hic dividitur, ut cognoscatur quomodo
<lb/>diversimode contingit mendacio peccare; et ideo non assignantur hic modi
<lb/>mendacii facientes diversitatem in ipso secundum quod est huiusmodi, sed
<lb/>magis secundum quod est peccatum. Et propter hoc assignantur tres modi mendacii,
<lb/>secundum quod fallacia, quae est mendacii complementum, in tribus gradibus
<lb/>consistere potest.
<lb/>Primus gradus est ut sit tantum in fallente qui fallit, quamvis nullus ab ipso fallatur;
<lb/>et hoc contingit in mendacio iocoso. Secundus gradus est ut fallacia tantum
<lb/>ad opinionem audientis perveniat, ut scilicet verum aestimet quod falsum
<lb/>est sibi a dicente prolatum; et in hoc gradu consistit mendacium officiosum, in
<lb/>quo non pervenitur ad plus mali, nisi quod audiens falsam intentionem concipiat
<lb/>quantum ad intentionem dicentis. Tertius gradus est ut secundum eiusdem
<lb/>intentionem fallacia perducatur ulterius usque ad damnum in rebus vel persona
<lb/>alicuius; et hoc est perniciosum mendacium.
<pb n="vol. 6, p. 982"/>
<lb/>AD OBIECTA
<lb/>Et per hoc patet solutio ad primum: quia quamvis huiusmodi accidant mendacio
<lb/>inquantum huiusmodi, non tamen accidunt ei inquantum peccatum.
<lb/>Ad secundum dicendum, quod quamvis ludus aliquis sit utilis, non tamen ludus
<lb/>ille talis qualis est ludus mentientis.
<lb/>Ad tertium dicendum, quod ille qui nullius gratia mentitur, ad mendacium iocosum
<lb/>reducitur, maxime si mentiatur de indifferentibus, et quae ad nullius damnum
<lb/>pertinere possunt: operationes enim ludicrae nullius gratia fiunt, ut dicitur
<lb/>in 10 Eth.
<lb/>Ad quartum dicendum, quod illa octo genera mendacii sub tribus primis continentur;
<lb/>sed ideo magis particulatim dividuntur quia in diversis materiis contingit
<lb/>esse maius vel minus peccatum; unde tria membra secundae divisionis reducuntur
<lb/>ad mendacium perniciosum. Potest enim alicui inferri nocumentum vel in spirituali
<lb/>vita (et sic est primum quod fit in doctrina religionis), vel in aliis; sive
<lb/>nocumentum alicui illatum in nullius profectum cedat, quod est secundus modus;
<lb/>sive cedat in profectum alicuius, quod est tertius modus. Duo vero alii modi reducuntur
<lb/>ad mendacium iocosum. Quia aliquando aliquis mentitur propter suam
<lb/>delectationem quam habet in mentiendo, et sic est quartus modus; aliquando
<lb/>autem propter delectationem alterius, cui ex mendacio placet, et sic est quintus
<lb/>modus. Tres vero ultimi modi reducuntur ad officiosum mendacium. Aliquando
<lb/>enim aliquis mentitur ad vitandum damnum alterius in pecunia, et sic est sextus
<lb/>modus; aliquando in persona quantum ad vitam corporalem, et sic est septimus
<lb/>modus; aliquando vero quantum ad ea quae virtutis sunt, et sic est octavus.
<lb/>Ad quintum dicendum, quod materialis multiplicatio debuit hic tangi, inquantum
<lb/>diversa quantitas culpae per eam insinuatur.
<lb/>Ad ultimum dicendum, quod Philosophus assignat duas species mendacii
<lb/>secundum quod opponitur virtuti; et ideo divisit mendacium in superfluum,
<lb/>quod est iactantia, et diminutum, quod est ironia. Iactator enim est qui maiora
<lb/>de se fingit quam sint; ironia autem quae minora. Hic autem dividitur mendacium
<lb/>ad cognoscendum quantitatem in ipso; et ideo oportuit aliter dividere.
<lb/>ARTICULUS 3
<lb/><hi rend="bold">Utrum omne mendacium sit peccatum</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod non omne mendacium sit peccatum. Nullum enim peccatum fit
<lb/>instinctu Spiritus Sancti. Sed Iacob, ut in littera dicitur, propter familiare consilium
<lb/>Spiritus Sancti, quod a matre acceperat, dixit se esse primogenitum, cum non
<lb/>esset, Genes. 27: et ita mentitus est. Ergo aliquod mendacium non est peccatum.
<pb n="vol. 6, p. 984"/>
<lb/>2. Praeterea, nullum peccatum remuneratur a Deo. Sed obstetrices Aegypti sunt
<lb/>remuneratae a Deo pro mendacio quod Pharaoni dixerunt, ut dicitur Exod. 1.
<lb/>Ergo aliquod mendacium non est peccatum.
<lb/>3. Praeterea, nullus virtuosus, inquantum huiusmodi, peccat. Sed secundum
<lb/>Philosophum in 4 Ethic., ad virtutem veritatis pertinet declinare ad minus, in
<lb/>quo aliquod mendacium est. Ergo non omne mendacium est peccatum.
<lb/>4. Praeterea, ut dicitur 2 Petr. 1, 21: «Spiritu Sancto inspirati locuti sunt sancti
<lb/>Dei homines», qui Scripturas divinas ediderunt. Sed inveniuntur in Scripturis
<lb/>aliquae locutiones quae non sunt verae secundum quod verba sonant, sicut
<lb/>quod ligna silvae iverunt ad rhamnum, ut eis imperaret, iudic. 9. Cum ergo per
<lb/>inspirationem Spiritus Sancti non fiat aliquod peccatum, videtur quod non
<lb/>omne mendacium sit peccatum.
<lb/>5. Praeterea, vitium mendacii, quod virtuti veritatis opponitur, non solum est in
<lb/>dictis, sed etiam in factis. Sed sine peccato potest aliquis aliquando significare
<lb/>facto quod non est, sicut de Christo legitur Luc. ultimi, quod finxit se longius
<lb/>ire: similiter etiam Iosue, qui simulavit se fugere ante habitatores Hai,
<lb/>et David qui simulavit se stultum ante regem Achis. Ergo et verbo
<lb/>potest aliquis sine peccato mentiri.
<lb/>6. Praeterea, mendacium non videtur esse peccatum nisi ex eo quod fallit. Sed
<lb/>aliquando expedit homini ut in aliquo fallatur et erret, ut in littera dicitur, et in
<lb/>multis casibus patet. Ergo aliquando potest aliquis sine peccato mentiri.
<lb/>7. Praeterea, nullus actus congruus est peccatum. Sed mendacium officiosum
<lb/>est huiusmodi: quia officium est congruus actus personae secundum statuta
<lb/>patriae. Igitur etc.
<lb/>SED CONTRA, Augustinus in lib. De mend., dicit: «Quisquis aliquod genus
<lb/>mendacii quod peccatum non sit, esse putaverit, seipsum turpiter decipit». Ergo
<lb/>omne mendacium peccatum est.
<lb/>Praeterea, omnis inordinatio in actibus humanis, si voluntaria sit, peccatum est.
<lb/>Sed ubicumque est mendacium, est aliqua inordinatio, quia adhibetur vox ad significandum
<lb/>aliquid quod significabile non est. Ergo omne mendacium est peccatum.
<lb/>Praeterea, nihil opponitur virtuti nisi peccatum. Sed omne mendacium opponitur
<lb/>virtuti, quae est veritas, ut in 4 Ethic. patet. Ergo omne mendacium
<lb/>est peccatum.
<lb/><hi rend="bold">Solutio</hi>
<lb/>Respondeo dicendum, quod cum malum omnifariam contingat, cuiuslibet circumstantiae
<lb/>perversitas, etiam aliis circumstantiis debitis existentibus, peccatum
<lb/>in moribus facit; ut si aliquis accipiat unde non debet, quantumcumque
<lb/>bonum intendat, vel aliae circumstantiae ordinatae videantur, peccatum non
<pb n="vol. 6, p. 986"/>
<lb/>evitabit. Cum autem locutio inventa sit ad exprimendam conceptionem cordis,
<lb/>quandocumque aliquis loquitur quod in corde non habet, loquitur quod non
<lb/>debet. Hoc autem contingit in omni mendacio; unde omne mendacium est peccatum,
<lb/>quantumcumque aliquis propter bonum mentiatur.
<lb/>AD OBIECTA
<lb/>Ad primum ergo dicendum, quod verba quae Iacob protulit, secundum aliquem
<lb/>intellectum necessitatem vel veritatem habuerunt: sibi enim primogenitura Dei
<lb/>electione debebatur, et ad illum intellectum Spiritus Sanctus verba ordinabat,
<lb/>cuius instinctu et intellectu loquebatur, sive ipse illum intellectum ex verbis
<lb/>acciperet explicite, sive implicite hoc significare intenderet ad quod Spiritus
<lb/>Sanctus ordinabat; unde a mendacio excusatur. Et eadem ratio est de omnibus
<lb/>verbis quae mendacium sapere videntur ab illis viris prolata in quibus mendacium
<lb/>concedere nefarium videtur.
<lb/>Ad secundum dicendum, quod obstetrices mentitae sunt ad litteram: nec pro mendacio
<lb/>remuneratae sunt, sed pro pietate, quia pueros Hebraeorum liberaverunt.
<lb/>Ad tertium dicendum, quod in maiori includitur minus, et non e converso. Et
<lb/>quando virtuosus eligit minus dicere de se quam possit, secundum rei veritatem
<lb/>non mentitur, sed aliquod verum tacet.
<lb/>Ad quartum dicendum, quod verba quae in Sacra Scriptura sunt scripta, aut
<lb/>sunt verba eius qui Scripturam edidit, aut sunt verba alicuius qui in Scriptura
<lb/>recitatur loquens. Si primo modo, sic non contingit in eis mendacium, quia in
<lb/>figurativis locutionibus non est sensus verborum quem primo aspectu faciunt,
<lb/>sed quem proferens sub tali modo loquendi facere intendit, sicut qui dicit, quod
<lb/>pratum ridet, sub quadam rei similitudine intendit significare prati floritionem.
<lb/>Si autem sunt verba alicuius qui recitatur loquens, aut sunt alicuius cuius malitia
<lb/>in Scriptura arguitur, et sic non est inconveniens quod sint ibi etiam mendacia,
<lb/>sicut verba Iudaeorum Christum blasphemantium: aut alicuius qui commendatur
<lb/>non de perfectione virtutis, sed de profectu, sicut obstetrices commendantur
<lb/>quod in hoc profecerunt quod non in damnum alicuius, sed in obsequium
<lb/>divinum mentitae sunt: aut sunt verba alicuius qui commendatur de perfectione
<lb/>virtutis, et in exemplum proponitur; et tunc est eadem ratio sicut de
<lb/>verbis Scripturae.
<lb/>Ad quintum dicendum, quod facta non sunt ordinata de se ad significandum
<lb/>sicut voces: et ideo non oportet quod si aliquid fiat per quod aliquid falsum
<lb/>detur intelligi, hoc ipso fiat quod non debet fieri, sicut dicitur quod non debet
<lb/>dici quando falsum voce significatur. Unde non oportet quod omne tale factum
<lb/>sit peccatum, et praecipue quando factum in significationem alicuius exhibetur:
<lb/>tunc enim eadem ratio est de illis factis, et de locutionibus figurativis. Sicut enim
<lb/>locutio figurativa veritatem habet non a sensu quem verba habent in primo
<lb/>aspectu, sed ab eo quem loquens facere intendit; ita etiam quod Dominus ostendit
<lb/>se velle longius ire, quasi per similitudinem elongationis in itinere, significabat
<lb/>elongationem sui a cognitione discipulorum; et in hoc veritatem habebat.
<pb n="vol. 6, p. 988"/>
<lb/>Ad sextum dicendum, quod quamvis alicui prosit in aliquo casu falli, non tamen
<lb/>propter hoc bonum, aliquod malum faciendum est, sicut nec est furandum, ut
<lb/>eleemosynae dentur: et ita cum mendacium de se inordinationem habeat, non
<lb/>est mentiendum pro quocumque alterius commodo.
<lb/>Ad ultimum dicendum, quod mendacium dicitur officiosum non ratione sui, sed
<lb/>ratione causae quae ad mentiendum inclinat.
<lb/>ARTICULUS 4
<lb/><hi rend="bold">Utrum omne mendacium sit peccatum mortale</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod omne mendacium sit peccatum mortale. Omne enim peccatum
<lb/>quod in perditionem adducit, est peccatum mortale. Sed in Psalm. 5, 7, dicitur:
<lb/>«Perdes omnes qui loquuntur mendacium». Ergo omne mendacium est peccatum
<lb/>mortale.
<lb/>2. Praeterea, omne id quod in subversionem fidei vergit, est peccatum mortale.
<lb/>Sed mendacium est huiusmodi, ut Augustinus probat in lib. De mendac.
<lb/>Ergo omne mendacium est peccatum mortale. Minor patet ex hoc quod si in aliquo
<lb/>casu mentiri licet, tunc non semper oportet fidem bono homini adhibere; et
<lb/>si in aliquo non sibi creditur, non erit necessitas ut in aliis sibi credatur.
<lb/>3. Praeterea, si aliquod mendacium excusetur a peccato mortali, praecipue
<lb/>mendacium officiosum tale esse videtur. Sed mendacium officiosum est peccatum
<lb/>mortale, cum per ipsum aeterna merces in temporalem commutetur.
<lb/>Gregorius enim dicit in Glossa Exod. 1 de obstetricibus:
<lb/>«Benignitatis earum merces, quae in aeterna vita remunerari poterat, per culpam
<lb/>mendacii in terrenam recompensationem commutata est». Ergo omne mendacium
<lb/>est peccatum mortale.
<lb/>4. Praeterea, in littera dicitur, quod perfectis viris damnabile est pro commodo
<lb/>alterius mentiri. Sed nullum peccatum dicitur esse damnabile, nisi mortale.
<lb/>Ergo mendacium officiosum perfectis est mortale; et eadem ratione omne aliud
<lb/>mendacium, cum mendacium officiosum minus videatur esse damnosum; et per
<lb/>consequens etiam in aliis omne mendacium peccatum mortale est, quia perfecti
<lb/>non sunt peioris conditionis quam alii.
<lb/>5. Praeterea, nihil prohibetur divino praecepto nisi peccatum mortale. Sed in
<lb/>prohibitione falsi testimonii prohibetur omne mendacium, sicut Augustinus dicit
<lb/>in lib. De mendacio. Ergo omne mendacium est peccatum mortale.
<lb/>SED CONTRA, propter peccatum mortale non aedificantur spirituales domus. Sed
<lb/>obstetricibus aedificavit Deus spirituales domos, secundum Hieronymum.
<lb/>Ergo obstetrices mentiendo mortaliter non peccaverunt; et ita non
<lb/>omne mendacium est mortale peccatum.
<pb n="vol. 6, p. 990"/>
<lb/>Praeterea, nullum peccatum mortale alicui conceditur. Sed in Glossa super
<lb/>1 Exod. dicitur quod infirmis conceditur mentiri. Ergo non omne mendacium
<lb/>est peccatum mortale.
<lb/>Praeterea, Gregorius dicit, quod mendacium officiosum facile credimus
<lb/>relaxari. Sed peccatum ex hoc dicitur veniale quod facile remittitur. Ergo
<lb/>mendacium officiosum est peccatum veniale.
<lb/><hi rend="bold">Solutio</hi>
<lb/>Respondeo dicendum, quod peccatum mortale dicitur quod hominem vita spirituali
<lb/>privat. Spiritualis autem vita per caritatem est; unde illa peccata ex sui
<lb/>genere mortalia sunt quae contra dilectionem Dei vel proximi vergunt. Et ideo
<lb/>duplex genus mendacii peccatum mortale ponendum est. Primum quod contra
<lb/>Deum est, sicut cum quis in doctrina religionis mentitur. Secundum est quod in
<lb/>detrimentum iustitiae ad proximum vergit: sive sit tale mendacium quod ad perversionem
<lb/>iudicii ordinatur, sicut cum quis in loco iudicii falsum dicit; sive sit
<lb/>in nocumentum alicuius, quod sine mortali peccato esse non potest. Alia vero
<lb/>mendacia, quia inordinationem quamdam habent, non tamen a dilectione Dei et
<lb/>proximi avertunt; peccata sunt, sed sunt venialia.
<lb/>AD OBIECTA
<lb/>Ad primum ergo dicendum, quod auctoritas illa non loquitur de omni mendacio,
<lb/>sed de pernicioso tantum.
<lb/>Ad secundum dicendum, quod mendacium prolatum, si aestimetur esse licitum,
<lb/>ipsa aestimatio in subversionem fidei verget; non tamen oportet quod omne
<lb/>mendacium ad subversionem fidei ordinetur, praecipue cum non sit de his quae
<lb/>ad fidem spectant.
<lb/>Ad tertium dicendum, quod de mendacio obstetricum diversa est opinio.
<lb/>Quidam enim dicunt quod mendacium fuit ad conservandum vitam puerorum;
<lb/>et sic fuit officiosum, et veniale peccatum. Fuit etiam ad conservandum vitam
<lb/>propriam; et sic fuit libidinosum, et mortale peccatum. Sed hoc non videtur
<lb/>rationabile: quia non minus debet homo suam vitam tueri quam alterius.
<lb/>Et ideo alii dicunt, quod in actibus obstetricum tria est considerare. Primo
<lb/>ipsam pietatem qua pueris parcere voluerunt; et quantum ad hoc vel meruerunt,
<lb/>vel ad meritum disponebantur; et secundum hoc intelligendum est verbum
<lb/>Hieronymi, quod aedificavit eis Deus domos spirituales. Fuit etiam ibi mendacium,
<lb/>quod sive pro liberatione puerorum sive pro liberatione vitae propriae
<lb/>(quod magis videtur subtiliter discutienti secundum Gregorii dictum) peccatum
<lb/>veniale fuit; et sic habent laudem secundum Augustinum in lib. De mendacio,
<lb/>non perfectae iustitiae, sed profectus ad iustitiam. Fuit etiam ibi omissio
<pb n="vol. 6, p. 992"/>
<lb/>confessionis divinae veritatis et iustitiae, si tamen coram Pharaone tunc confiteri
<lb/>tenebantur; et quantum ad hoc potuit ibi esse peccatum mortale. Et secundum
<lb/>hoc potest intelligi quod merces aeterna eis in temporalem commutata est.
<lb/>Vel si ex hoc mortaliter non peccaverunt, dicitur merces aeterna in temporalem
<lb/>commutata, quia earum benignitas gratia non informata remunerationem temporalem
<lb/>habuit, quae gratiae adiuncta habuisset aeternam.
<lb/>Ad quartum dicendum, quod secundum quosdam omne mendacium viris perfectis
<lb/>peccatum mortale est; cuius rationem dupliciter aliqui assignant. Quidam
<lb/>enim sumunt rationem ex perfectione caritatis, per quam mens hominis summae
<lb/>veritati adhaeret; adeo quod omne mendacium eorum cum deliberatione et ex
<lb/>contemptu est; unde non potest esse veniale, sicut nec homo in primo statu
<lb/>venialiter peccare potuit. Sed hoc nihil est dictu: quia eadem ratione nullum
<lb/>aliud peccatum veniale committere possent, quod falsissimum est in quantumcumque
<lb/>perfectissimis viris, cum etiam in Apostolis peccatum veniale fuerit.
<lb/>1 Ioan. 1, 8: «Si dixerimus, quod peccatum non habemus, ipsi nos seducimus».
<lb/>Alii vero sumunt rationem ex perfectione status secundum quod aliqui perfectionem
<lb/>in publico praetendunt, ut religiosi et praelati; et istis adhibetur fides
<lb/>tamquam conservatoribus veritatis; unde si in aliquo a veritate deviarent, nec
<lb/>eis nec aliis fides adhiberetur, et sic fieret magnum praeiudicium veritati. Sed
<lb/>hoc iterum nihil est: quia non creditur eis tamquam conservatoribus veritatis in
<lb/>omnibus eorum factis vel dictis, sed in illis tantum quae ad officium conservandae
<lb/>veritatis spectant, sicut doctrina et iudicium, in quibus si a veritate deviarent,
<lb/>non est dubium quin peccarent mortaliter.
<lb/>Et ideo dicendum, quod nec mendacium nec aliquod peccatum quod ex genere
<lb/>suo peccatum mortale non est, perfectis viris mortale peccatum fit, nisi sit contra
<lb/>eorum votum. Sed per accidens potest eis mortale fieri sicut et aliis, ut si
<lb/>fiat contra conscientiam, quamvis errantem, vel ratione scandali, vel alicuius
<lb/>huiusmodi. Quod vero dicitur in littera, quod mendacium officiosum perfectis
<lb/>viris est damnabile, intelligendum est comparative: quia in eodem genere peccati
<lb/>magis peccat perfectus quam imperfectus, quamvis uterque venialiter vel
<lb/>mortaliter. Non tamen haec circumstantia aggravans aggravat in infinitum, ut
<lb/>quod uni est veniale, alteri mortale fiat.
<lb/>Ad quintum dicendum, quod divino praecepto prohibetur aliquid dupliciter.
<lb/>Uno modo directe, quod contra praeceptum dicitur; et sic prohibetur mendacium
<lb/>perniciosum, quod ex ipsa forma praecepti patet: «Non loqueris contra
<lb/>proximum tuum falsum testimonium». Alio modo indirecte, quod praeter praeceptum
<lb/>dicitur; et sic mendacium iocosum et officiosum, sicut et alia peccata
<lb/>venialia, praecepto divino prohibentur.
<pb n="vol. 6, p. 994"/>
<lb/>ARTICULUS 5
<lb/><hi rend="bold">Utrum gradus mendaciorum</hi>
<lb/><hi rend="bold">convenienter assignentur in littera</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod inconvenienter gradus mendaciorum in littera assignentur.
<lb/>Quandocumque enim aliquis falsum scienter loquitur, mentitur. Sed aliquis
<lb/>disputando falsum scienter loquitur etiam in his quae ad fidem pertinent. Ergo
<lb/>dicit mendacium in doctrina religionis. Sed hoc non est gravius mendacio pernicioso.
<lb/>Ergo mendacium quod fit in doctrina, non est primum et gravissimum
<lb/>mendacium.
<lb/>2. Praeterea, contingit quod de his quae ad fidei religionem pertinent, aliquis
<lb/>ioco mentiatur; nec tamen hoc gravius reputaretur quam mendacium vergens in
<lb/>grave damnum proximi. Ergo idem quod prius.
<lb/>3. Praeterea, officiosum mendacium plus habet de ratione mendacii quam iocosum,
<lb/>ut ex dictis patet. Cum ergo iocosum mendacium praeponatur officioso,
<lb/>videtur quod inconvenienter ordinetur.
<lb/>4. Praeterea, cuicumque malitia propter seipsam placet, videtur in Spiritum
<lb/>Sanctum peccare. Sed peccatum in Spiritum Sanctum est gravissimum, ut in
<lb/>2 lib., dist. 43, qu. 1, art. 2, dictum est. Cum ergo ille qui mentitur sola mentiendi
<lb/>libidine, in ipsa malitia delectari videatur, videtur quod hoc mendacium
<lb/>ceteris sit gravius, quod tamen quarto loco ponitur.
<lb/>5. Praeterea, quanto maius nocumentum per mendacium evitatur, tanto est
<lb/>minus peccatum. Sed maius damnum est corporis mors quam corporis immunditia.
<lb/>Ergo septimum mendacium quod fit ad tuendum vitam, deberet postponi
<lb/>octavo, quod fit ad tuendum aliquem ab immunditia corporali.
<lb/>IN CONTRARIUM est auctoritas Augustini in libro De mendacio.
<lb/><hi rend="bold">Solutio</hi>
<lb/>Respondeo dicendum, quod quodlibet peccatum secundum suum genus habet
<lb/>aliquam quantitatem, cui addi vel subtrahi potest ratione alicuius adiuncti;
<lb/>unde et quantitas mendacii secundum tres gradus potest considerari.
<lb/>Primus gradus est, quando quantitas mendacii ex aliquo adiuncto augmentatur.
<lb/>Hoc autem adiunctum, mendacium aggravans, est vel profanatio divinorum,
<lb/>quae est conditio maxime aggravans; et ideo mendacium quod fit in doctrina
<lb/>religionis, ponitur primum; vel est nocumentum proximorum, quod quidem
<lb/>mitigatur, si nocumento aliqua utilitas adiungatur; et ideo in secundo ordine
<lb/>ponitur mendacium quod alicui obest, et nulli prodest; in tertio vero mendacium
<lb/>quod alicui prodest, et nulli obest.
<pb n="vol. 6, p. 996"/>
<lb/>Secundus vero gradus mendacii consideratur sine additione vel diminutione.
<lb/>Sed quia in quolibet genere peccati gravius est peccatum quod ex habitu procedit
<lb/>inquantum ex libidine maiori fit; ideo in quarto loco ponitur mendacium
<lb/>quod fit ex libidine mentiendi; quia unicuique habenti habitum delectabilis est
<lb/>operatio secundum proprium habitum. Quinto vero loco ponitur mendacium
<lb/>quod non videtur ex habitu procedere, sed ex intentione alicuius finis extranei,
<lb/>quae tamen mendacium non aggravat nec alleviat, sicut quod fit ex intentione
<lb/>placendi vel delectandi.
<lb/>Tertius gradus est in quo consideratur quantitas mendacii diminuta ex aliquo
<lb/>adiuncto, quod est intentio utilitatis, quae tanto magis alleviat, quanto damnum
<lb/>est gravius quod vitatur; et ideo in sexto loco ponitur mendacium quod fit ad
<lb/>vitandum sublevationem pecuniae: septimum mendacium quod fit ad vitandum
<lb/>occisionem: octavum ad vitandum deturpationem libidinis, quod propter propinquitatem
<lb/>consensus vix sine peccato esse potest.
<lb/>AD OBIECTA
<lb/>Ad primum ergo dicendum, quod ille qui disputando falsum loquitur, quamvis
<lb/>scienter, non mentitur, nisi asserendo dicat: quia non ex sua persona falsum
<lb/>illud enuntiat, sed gerens personam veritatem negantis.
<lb/>Ad secundum dicendum, quod distinctio istorum graduum et ordo accipiuntur
<lb/>ceteris paribus; unde in aliquo casu illud quod est secundum, potest esse primum;
<lb/>et sic de aliis est.
<lb/>Ad tertium dicendum, quod quamvis mendacium officiosum habeat plus de ratione
<lb/>mendacii quam iocosum, inquantum habet plus de assertione; tamen officiosum
<lb/>habet minus de malo ratione utilitatis adiunctae; et ideo est minus peccatum.
<lb/>Ad quartum dicendum, quod, sicut in lib. 2, dist. penult., qu. 1, art. 2, in corp.,
<lb/>dictum est, non omne peccatum quod fit ex electione habitus, est peccatum in
<lb/>Spiritum Sanctum; alias non esset speciale genus peccati; et ideo hoc mendacium
<lb/>quod fit ex mentiendi libidine, cum procedat ex inclinatione habitus, et non
<lb/>ex rebellione voluntatis ad aliquod eorum quibus a peccato liberamur, quod est
<lb/>proprium peccati in Spiritum Sanctum, non erit peccatum in Spiritum Sanctum.
<lb/>Ad quintum dicendum, quod immunditia corporalis hic intelligitur quae habet vicinitatem
<lb/>ad peccatum, ratione cuius maius damnum reputatur quam corporis mors.
<lb/><hi rend="bold">EXPOSITIO TEXTUS</hi>
<lb/>«Ne pro corpore alterius animam suam occidat». Quod sic vitari potest secundum
<lb/>Augustinum in lib. De mendacio. Si enim aliquis ad mortem quaeratur,
<lb/>simpliciter nobis interrogatis de eo sine loci determinatione, respondendum
<lb/>est, quod eum non prodemus, etiam si oporteat nos tormenta sustinere: pro quo
<lb/>facto quemdam episcopum laudat. Si autem interrogamur, utrum sit in illo loco
<lb/>determinato, respondendum est: scio ubi est, sed non dicam.
<pb n="vol. 6, p. 998"/>
<lb/>«Praecipue si iteretur». Hoc dicitur inquantum multiplicatio venialium disponit
<lb/>ad mortale.
<lb/>«Ut ab immunditia corporali aliquem tueatur». Sed quid faciendum est ipsi
<lb/>mulieri, si propter libidinem vel immunditiam quaeratur? Quidam dicunt, quod
<lb/>si sentit se perfectam, non debet mentiri: quia in ipsius violationem non consentiet,
<lb/>et sic immunis a peccato erit. Si autem sentit se imperfectam, debet veniale
<lb/>peccatum committere potius quam incurrat peccati mortalis periculum. Sed
<lb/>melius dicendum, quod si propositum non consentiendi habet, spem suam in
<lb/>Deo ponere debet, qui non patitur tentari supra posse; et non debet venialiter
<lb/>peccare. Ex hoc enim ipso quod ponitur aliquid debitum vel dignum fieri, aufertur
<lb/>omnis ratio peccati. Et ita omne mendacium non esset peccatum, quod est
<lb/>contra Augustinum.
<lb/>«Nec omne mendacium isto praecepto prohiberi videtur». Intelligendum est
<lb/>directe sicut contrarium praecepto.
<lb/>«Nec praemissa descriptione mendacium iocosum includi». Verum est, si intelligitur
<lb/>intentio fallendi, secundum quod fallacia est, non tantum in dicente, sed
<lb/>etiam in audiente, quia fallitur, ut dictum est.
<pb n="vol. 6, p. 1012"/>
<lb/><hi rend="bold">IN TERTIUM SENTENTIARUM, DISTINCTIO 39</hi>
<lb/><hi rend="bold">DIVISIO TEXTUS</hi>
<lb/>Postquam determinavit Magister de mendacio; hic determinat de periurio; et
<lb/>dividitur in duas partes: in prima determinat de periurio; in secunda de iuramento,
<lb/>ibi: «Si autem quaeritur, utrum iurare sit malum; dicimus aliquando
<lb/>malum esse, aliquando non». Circa primum duo facit: primo definit periurium;
<lb/>secundo circa definitionem movet quamdam quaestionem, ibi: «Hic quaeritur,
<lb/>utrum sit periurium ubi non est mendacium».
<lb/>Circa quod tria facit: primo movet quaestionem, et ponit opinionem ad alteram
<lb/>partem quaestionis; secundo ponit opinionem ad contrariam partem, ibi:
<lb/>«Quibusdam placet, quibusdam non placet»; tertio veritatem determinat, ibi:
<lb/>«Sed melius creditur». Circa quod duo facit: primo determinat veritatem;
<lb/>secundo circa determinationem movet duas quaestiones: quarum prima incipit
<lb/>ibi: «Cum vero quis iurat quod verum est, aestimans esse falsum, quaeritur
<lb/>quid sit ibi periurium»; secunda ibi: «Hic opponitur» etc.
<lb/>«Si autem quaeratur, utrum iurare sit malum; dicimus aliquando malum esse,
<lb/>aliquando non». Hic determinat de iuramento; et primo determinat de ipso ex
<lb/>parte iurantis; secundo ex parte iuramentum exigentis, ibi: «Quaeritur etiam, si
<lb/>peccat qui hominem iurare cogit».
<lb/>Circa primum tria facit: primo inquirit, an iuramentum sit licitum; secundo
<lb/>determinat de forma iuramenti: ibi: «Quaeritur etiam si liceat iurare per creaturam»;
<lb/>tertio determinat de obligatione ipsius, ibi: «Nunc superest videre,
<lb/>utrum omne iuramentum implendum sit». Circa secundum duo facit: primo
<lb/>determinat formam debitam iuramenti; secundo inquirit, utrum liceat uti iuramento
<lb/>quod habet indebitam formam, ibi: «Post hoc quaeritur, utrum fide eius
<lb/>utendum sit qui per Daemonia vel idola iuraverit».
<lb/>Circa primum duo facit: primo tangit formam iuramenti quod fit per execrationem,
<lb/>ibi: «Est etiam quoddam genus iuramenti gravissimum, quod fit per execrationem».
<lb/>Circa primum duo facit: primo ponit formam iuramenti; secundo
<lb/>exponit eam, ibi: «Hic quaeritur quid sit dicere: Per Deum iuro».
<lb/>Circa primum duo facit: primo ponit formam iuramenti secundum diversa;
<lb/>secundo comparat iuramenta secundum diversa facta, ibi: «Si quaeritur quis
<lb/>magis teneatur; an qui per Deum, an qui per Evangelium, vel per creaturas
<lb/>iurat; dicimus qui per Deum».
<pb n="vol. 6, p. 1014"/>
<lb/>«Nunc superest videre, utrum omne iuramentum implendum sit». Hic determinat
<lb/>de obligatione iuramenti; et circa hoc tria facit: primo ostendit in quo casu
<lb/>iuramentum obliget; secundo utrum incurratur periurium ex iuramento non
<lb/>obligatorio, ibi: «Qui vero immutat, utrum periurus debeat dici, solet quaeri».
<lb/>«Quaeritur etiam si peccat qui hominem iurare cogit». Hic duo facit: primo
<lb/>inquirit, utrum liceat iuramentum exigere; secundo quo tempore ad iuramenta
<lb/>convenire debeant, ibi: «Sancta synodus decrevit» etc.
<pb n="vol. 6, p. 1016"/>
<lb/><hi rend="bold">QUAESTIO 1</hi>
<lb/>Hic quaeruntur quinque: 1. Quid sit iuramentum; 2. An iuramentum sit licitum;
<lb/>3. De obligatione iuramenti; 4. Quid sit periurium; 5. Utrum omne periurium,
<lb/>sive iuramenti abusio, sit peccatum mortale.
<lb/>ARTICULUS 1
<lb/><hi rend="bold">Utrum iurare sit idem quod Deum in testem invocare</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod iurare non sit idem quod Deum in testem invocare. Aliquando
<lb/>enim, ut in littera dicitur, licitum est per creaturas iurare. Sed tunc non videtur
<lb/>invocari divinum testimonium, sed magis testimonium creaturae. Ergo iurare
<lb/>non est Deum in testem invocare.
<lb/>2. Praeterea, Apostolus ad Hebr., dicit quod homines per maiorem se
<lb/>iurant: nec hoc solum de Deo intelligitur, sed etiam de hominibus, qui supra
<lb/>nos sunt: quia Ioseph per salutem Pharaonis iuravit. Ergo iurare non est idem
<lb/>quod Deum in testem invocare.
<lb/>3. Praeterea, non est idem esse iudicem et testem. Sed in iuramento quod fit per
<lb/>execrationem, Deus videtur invocari ut iudex, ut cum dicimus: «Si hoc feci, ita
<lb/>mihi accidat»; qui modus ponitur Iob 31. Ergo non omne iuramentum fit per
<lb/>invocationem divini testimonii.
<lb/>4. Praeterea, accipere testimonium a Deo et ab homine non differt nisi materialiter.
<lb/>Sed ille qui invocat hominem in testem, non dicitur per hominem iurare.
<lb/>Ergo et ille qui invocat Deum in testem, non dicitur per Deum iurare.
<lb/>5. Praeterea, in littera dicitur ex verbis Augustini: «Iurare est ius veritatis Deo
<lb/>reddere». Sed quicumque verum dicit, etiam si nullum invocet testimonium, ius
<lb/>veritatis Deo reddit. Ergo ad iuramentum non exigitur invocatio divini testimonii.
<lb/>SED CONTRA est quod dicit Augustinus, et habetur in littera: «Quid est iurare per
<lb/>Deum, nisi, testis est Deus?». Sed ista est communissima forma iurandi. Ergo
<lb/>iuramentum est invocatio divini testimonii.
<lb/>Praeterea, omne illud quod ad confirmandum aliquid assumitur, quodammodo
<lb/>dat ei testimonium. Sed in iuramento divina veritas ad confirmationem nostri
<lb/>dicti inducitur. Ergo iurare est Deum testem invocare.
<lb/>Praeterea, controversiae non solent nisi testibus terminari. Sed finis omnis controversiae
<lb/>est iuramentum, ut dicit Apostolus ad Heb. Ergo iuramentum
<lb/>videtur esse aliqua invocatio divini testimonii.
<pb n="vol. 6, p. 1018"/>
<lb/><hi rend="bold">Solutio</hi>
<lb/>Respondeo dicendum, quod iuramentum proprie fit ad confirmationem eorum
<lb/>quae in dubium veniunt audienti, de quibus loquens vel certitudinem habet, vel
<lb/>dicit se habere; et de illis dubiis quae ex sui natura dubitationem habent, sicut
<lb/>sunt facta contingentia, quae per rationem confirmari non possunt. In aliis
<lb/>enim ridiculum videtur iuramentum exhibere. Horum ergo dubiorum certitudo
<lb/>fieri non potest nisi per aliquem cuius scientiae nihil desit, et cuius veritas
<lb/>infallibilis sit. Hoc autem in solo Deo invenitur; et ideo eius testimonium solum
<lb/>ad huiusmodi confirmationem efficax est. Sed testimonium eius aut assumitur
<lb/>ad huius confirmationem quod iam exhibitum est; et hoc non vocatur iuramentum,
<lb/>sed magis probatio per auctoritatem; vel invocatur ad exhibendum; et hoc
<lb/>proprie iuramentum est. Et ideo aliquod iuramentum fit in quo simpliciter divinum
<lb/>testimonium invocatur, ut cum dicitur: «Testis est mihi Deus»: aliquod
<lb/>vero in quo ipsius testis invocati reverentia, qui testimonium credibile facit,
<lb/>proponitur vel in seipso, ut cum dicitur, «Per Deum», vel «Vivit Dominus»; vel
<lb/>in aliquo eius effectu praecipuo, ut cum iuratur per caelum, vel per evangelium,
<lb/>vel per sanctos. Aliquando vero ipse modus testificationis specificatur, ut cum
<lb/>dicitur: «Si non est ita, hoc mihi accidat».
<lb/>AD OBIECTA
<lb/>Ad primum ergo dicendum, quod cum quis per creaturam iurat, eius Deum
<lb/>invocat. Hoc autem potest dupliciter fieri. Uno modo per aliquam creaturam, in
<lb/>qua divina magnificentia ostenditur, quae in testimonium inducitur. Alio modo
<lb/>dicitur in illa creatura effectus divinae testificationis exquiri, ut cum dicitur:
<lb/>«Per caput meum»; vel «per salutem meam».
<lb/>Ad secundum dicendum, quod Ioseph iurans per salutem Pharaonis, utroque
<lb/>dictorum modorum iurare potuit, vel quasi oppignorans Deo salutem
<lb/>Pharaonis, cui astrictus erat; vel in potestate Pharaonis divinam magnificentiam
<lb/>venerans, et in testimonium inducens.
<lb/>Ad tertium dicendum, quod hoc ipso quod Deus iudex efficitur, mendacium vindicans,
<lb/>testificatur veritatem vel falsitatem dicentis.
<lb/>Ad quartum dicendum, quod sicut veneratio quae fit summae maiestati, habet
<lb/>specialem modum et nomen prae aliis venerationibus exhibitis quibuscumque,
<lb/>dicitur enim latria; ita etiam invocatio testimonii infallibilis veritatis habet specialem
<lb/>rationem et nomen testificandi prae aliis testimoniis; et ideo invocare
<lb/>hominem in testem, et similiter servire homini, non est ei latriam exhibere, sicut
<lb/>servire Deo. Ideo tamen licet per creaturam iurare, non autem creaturae
<lb/>latriam exhibere, quia testificatio divina in manifestatione consistit: divina
<lb/>autem nobis per creaturas manifestantur. Sed latria exhibetur ipsi inquantum in
<lb/>se summus est, et ideo non exhibetur sibi in aliqua creatura.
<pb n="vol. 6, p. 1020"/>
<lb/>Ad ultimum dicendum, quod tunc proprie dicitur aliquis ius veritatis dictae a se
<lb/>Deo reddere, quando in ipsum sicut in primam originem omnis veritatis suum
<lb/>dictum reducit; quod non fit in simplici assertione. Et ideo sciendum, quod
<lb/>iuramentum quod fit per creaturas, quodammodo est licitum, et quodammodo
<lb/>illicitum. Si enim aliquis per creaturam iuret quasi per primam originem veritatis,
<lb/>illicitum est iuramentum, et ad idolatriam pertinet. Si autem iuret quis per
<lb/>creaturam ut in qua prima veritas relucet, sic licitum est iuramentum.
<lb/>ARTICULUS 2
<lb/><hi rend="bold">Utrum iuramentum sit de per se appetendis</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod iuramentum sit de per se appetendis. Sicut enim in littera dicitur,
<lb/>«iurare est ius veritatis Deo reddere». Hoc autem est honestissimum, et
<lb/>appetendum. Ergo et iuramentum.
<lb/>2. Praeterea, in littera dicitur ex verbis Augustini:
<lb/>«Quicumque iurat per aliquid, veneratur illud». Sed venerationem Deo
<lb/>exhibere est appetendum, et frequentandum. Ergo iuramentum est huiusmodi.
<lb/>3. Praeterea, omnis actus in quo Deo conformamur, est per se bonus. Sed iurare
<lb/>est huiusmodi: quia in Psal. 109, 4, dicitur: «Iuravit Dominus, et non poenitebit
<lb/>eum». Ergo iuramentum est per se bonum.
<lb/>SED CONTRA, nullius per se boni cupiditas vel delectatio prohibetur. Sed, sicut
<lb/>dicit Augustinus, prohibemur iurare cupiditate vel delectatione
<lb/>iurandi. Ergo iurare non est per se bonum.
<lb/>Praeterea, cuiuslibet per se boni frequentatio est utilis. Sed frequens iuratio
<lb/>prohibetur in Eccli. 23, 9: «Iurationi non assuescat os tuum». Ergo iurare non
<lb/>est bonum.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod etiam non sit licitum. Omne enim quod prohibetur,
<lb/>est illicitum. Sed iuramentum est prohibitum, Matth. 5, 34: «Ego autem dico,
<lb/>non iurare omnino»; et Iac. ult. 12: «Ante omnia fratres mei, nolite iurare».
<lb/>Ergo iuramentum est illicitum.
<lb/>2. Praeterea, nullius rei voluntas prohibetur, nisi peccati. Sed voluntas iurandi
<lb/>prohibetur, cum dicitur, nolite iurare, ut sancti et magistri dicunt. Ergo iurare
<lb/>est illicitum.
<lb/>3. Praeterea, in sortibus, et iudiciis quae fiunt per ignem et aquam vel per duellum,
<lb/>expectatur divinum testimonium; et propter hoc sunt prohibita, quia in his
<lb/>videtur esse quaedam Dei tentatio. Sed iuramentum est invocatio divini testimonii,
<lb/>ut dictum est. Ergo iuramentum est illicitum.
<pb n="vol. 6, p. 1022"/>
<lb/>SED CONTRA est quod Apostolus in multis locis iuravit, ut patet Rom. 1, 9:
<lb/>«Testis est mihi Deus» etc.
<lb/>Praeterea, nullus actus cadens supra debitam materiam est illicitus, si non fiat
<lb/>ibi alterius circumstantiae corruptio. Sed iurare per Deum est actus cadens
<lb/>super debitam materiam. Ergo cum non importetur in hoc alicuius circumstantiae
<lb/>corruptio, videtur quod sit licitum.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod non requirantur isti tres comites qui in littera ponuntur,
<lb/>ad hoc quod iuramentum sit licitum, scilicet veritas, iustitia, et iudicium. Ubi
<lb/>enim non est veritas, non est iustitia, quia veritas iustitiae pars est. Sed pars non
<lb/>debet dividi contra totum. Ergo veritas non debet connumerari iustitiae.
<lb/>2. Praeterea, iudicium non videtur aliud esse quam executio iustitiae. Ergo
<lb/>posita iustitia superfluum est ponere iudicium.
<lb/>3. Praeterea, iuramentum quod fit sine istis comitibus, est periurium, ut in littera
<lb/>dicitur. Si ergo iudicium est comes iuramenti, nunquam licebit iurare extra
<lb/>iudicium: quod falsum est.
<lb/>4. Praeterea, multa alia requiruntur ad iuramentum quam ista tria, sicut debita
<lb/>forma iurandi, debitum tempus statutum, ut scilicet ieiuni ad iuramentum accedant,
<lb/>et multa huiusmodi. Ergo videtur quod non sint tantum tres comites
<lb/>iuramenti.
<lb/>5. Praeterea, in omnibus factis nostris requiruntur ista tria. Ergo non magis
<lb/>debent poni comites iuramenti quam aliorum nostrorum operum.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod sicut in confirmatione,
<lb/>quae fit per rationes, duo sunt, scilicet medium probans et id quod probatur; ita
<lb/>etiam in confirmatione iuramenti est dictum humanum quasi probandum, et
<lb/>divinum testimonium quasi medium probans. Medium autem secundum artem
<lb/>syllogisticam debet esse ex eodem genere; unde in necessariis sumuntur necessaria,
<lb/>et in contingentibus contingentia. Veritas autem humanorum verborum
<lb/>est minimae firmitatis, tum ex hoc quod error facile rationi accidit, tum ex hoc
<lb/>quod lingua prona est ad defectum; et ideo divinam veritatem, quae est omnino
<lb/>infallibilis, ad dicta nostra confirmanda assumere non multum convenit, nisi
<lb/>necessitas incumbat. Et ideo iuramentum non est computandum inter ea quae
<lb/>sunt per se appetenda, sed inter ea quae propter necessitatem fiunt, sicut sunt
<lb/>bona utilia, ut sectio vulneris, vel aliquid huiusmodi.
<pb n="vol. 6, p. 1024"/>
<lb/>AD OBIECTA
<lb/>Ad primum ergo dicendum, quod supposito quod iurandum sit, iustum est quod
<lb/>per Deum iuretur, quia in hoc vis originalis omnis veritatis verbi recognoscitur;
<lb/>non tamen oportet quod iurare simpliciter sit per se iustum et bonum.
<lb/>Ad secundum dicendum, quod veneratio divina consistit in ipso iuramento
<lb/>quasi medio assumpto: sed applicatio eius ad materiam in qua de facili est
<lb/>defectus, non est omnino conveniens.
<lb/>Ad tertium dicendum, quod in iuramento divino medium assumitur ex eodem genere:
<lb/>quia sicut Deus est immutabilis, ita etiam in dicto suo falsitas esse non potest; et
<lb/>propter hoc iuramentum eius est per se bonum: nec est simile de nostro iuramento.
<lb/><hi rend="bold">Solutio II</hi>
<lb/>Ad secundam quaestionem dicendum, quod aliquid potest habere indecentiam
<lb/>dupliciter; vel per se, vel ex eo quod sequitur. Quod autem ex se indecentiam
<lb/>habet, nullo modo potest licitum esse, quantumcumque necessitas incumbat;
<lb/>sicut patet in stupro, et in aliis quae sunt mala ex genere. Quod autem habet
<lb/>indecentiam propter periculum sequens, duo requirit ad hoc quod convenienter
<lb/>fiat. Unum est cautela sufficienter cavens illud periculum: aliud est utilitas consequens:
<lb/>sicut patet in sectione vulneris. Si enim per eam sanitas reddatur, et
<lb/>talis cautela adhibeatur quod membra cetera non laedantur, convenienter fit.
<lb/>Iuramentum autem inconvenientiam quamdam videtur habere, ut dictum est,
<lb/>propter defectibilitatem humanorum verborum, ad quae assumitur veritas
<lb/>immutabilis. Si autem humana verba essent hoc modo defectibilia quod semper
<lb/>necesse esset ea deficere, omnino iuramentum de se indecentiam haberet, et
<lb/>nulla necessitate liceret iurare. Sed quia verba humana non semper deficiunt,
<lb/>sed aliquando veritatem habent; ideo diligenti cautela adhibita, ut defectus evitetur,
<lb/>licet iurare propter aliquam necessitatem.
<lb/>AD OBIECTA
<lb/>Ad primum ergo dicendum, quod iuramentum omnino non est prohibitum neque
<lb/>per Christum, neque per apostolum eius: sed est prohibita facilitas iurandi
<lb/>propter periculum, ut scilicet quis non ex quacumque causa iuret, nec iuramentum
<lb/>affectet tamquam per se bonum.
<lb/>Ad secundum dicendum, quod voluntas absoluta est per se boni; sed eius quod
<lb/>est bonum tantum propter imminentem necessitatem, non est voluntas absoluta,
<lb/>sed ex suppositione. In his ergo quae sunt per se mala, utraque voluntas prohibetur;
<lb/>in his vero quae sunt per se bona, neutra: in his vero quae sunt bona
<lb/>propter necessitatem aliquam, prohibetur prima voluntas, et non secunda; et
<lb/>hoc modo prohibetur voluntas iurandi.
<lb/>Ad tertium dicendum, quod in praedictis factis ubi expectamus divinum iudicium
<lb/>vel testimonium, praefigit homo quasi terminum et modum Deo testimonium
<lb/>reddendi; et ideo est quaedam Dei tentatio: sed in iuramento non fit ita, et
<lb/>ideo non est simile.
<pb n="vol. 6, p. 1026"/>
<lb/><hi rend="bold">Solutio III</hi>
<lb/>Ad tertiam quaestionem dicendum, quod ad hoc quod iuramentum sit rectum,
<lb/>tria requiruntur. Unum ex parte ipsius rei de qua iuratur; et sic requiritur veritas
<lb/>per quam dictum rei adaequatur, alias dictum non esset confirmatione
<lb/>dignum. Aliud requiritur ex parte causae pro qua iuratur; et sic requiritur iustitia,
<lb/>alias non esset debita necessitas. Tertium requiritur ex parte iurantis; et sic
<lb/>requiritur ut cum discretione iuret, alias non adhiberetur debita cautela; et sic
<lb/>est iudicium.
<lb/>AD OBIECTA
<lb/>Ad primum ergo dicendum, quod veritas non accipitur hic secundum quod est
<lb/>pars iustitiae, sed secundum quod est adaequatio vocis ad rem.
<lb/>Ad secundum dicendum, quod iudicium non accipitur hic quod est unius in
<lb/>ordine ad alterum, quod est executio iustitiae; sed quod est alicuius ad seipsum
<lb/>in hoc quod discutit quid facere debeat, et quid accidere possit.
<lb/>Et per hoc patet solutio ad tertium.
<lb/>Ad quartum dicendum, quod in iudicio, quod est discretio iurantis, includitur debita
<lb/>forma et eventus et tempus et omnia quae ex parte iurantis consideranda occurrunt.
<lb/>Ad quintum dicendum, quod propter periculum quod in iuramento imminet,
<lb/>prae aliis nostris actibus, praecipue iuramento isti comites adhibentur.
<lb/>ARTICULUS 3
<lb/><hi rend="bold">Utrum iuramentum incautum sit obligatorium</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod iuramentum incautum sit obligatorium. Iuramentum enim incautum
<lb/>dicitur quod vergit in exitum malum vel minus bonum. Sed tale fuit iuramentum
<lb/>quod Iosue Gabaonitis exhibuit, quod contra praeceptum Dei fuit,
<lb/>quo praeceperat ne cum gentibus foedus inirent; et tamen observavit illud iuramentum,
<lb/>reputans se obligatum. Ergo iuramentum incautum est obligatorium.
<lb/>2. Praeterea, esto quod aliquis iuret nunquam se intraturum religionem: illud
<lb/>iuramentum incautum reputatur; et tamen videtur quod sit obligatorium, quia
<lb/>sine peccato potest religionem non ingredi: si autem intret, periurium incurrit.
<lb/>Quilibet autem obligatur ad hoc ut bonum illud dimittat quod sine peccato fieri
<lb/>non potest. Ergo iuramentum incautum videtur obligatorium.
<lb/>3. Praeterea, si aliquis iuret se nunquam praelationem recipere, hoc iuramentum
<lb/>similiter reputatur incautum, eo quod impeditur utilitas communis; et tamen, ut
<lb/>videtur, obligat ad sui observationem: quia si etiam non iurasset, laudabile est ut
<lb/>praelationem quis fugiat. Ergo iuramentum incautum est obligatorium.
<pb n="vol. 6, p. 1028"/>
<lb/>SED CONTRA, sicut Bernardus dicit, quod pro
<lb/>caritate institutum est, contra caritatem non militat. Sed iuramentum pro caritate
<lb/>institutum est. Cum ergo per iuramentum incautum caritas impugnetur,
<lb/>quia est de aliquo malo faciendo, vel de aliquo bono omittendo, videtur quod
<lb/>tale iuramentum non sit obligatorium.
<lb/>Praeterea, nihil attingit propriam virtutem nisi quando perfectum est, ut dicitur
<lb/>7 Phys. Sed virtus iuramenti est obligare. Cum ergo iuramentum perficiatur
<lb/>tribus comitibus, videtur quod iuramentum, ubi tres comites non occurrunt,
<lb/>non sit obligatorium. Sed in omni iuramento incauto deest iustitia, si illicitum
<lb/>sit quod iuratur, vel iudicium, si per hoc aliquod bonum impediatur. Ergo
<lb/>iuramentum incautum non est obligatorium.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod iuramentum coactum non sit obligatorium. Nullus
<lb/>enim potest ad aliquod speciale obligari, nisi seipsum obliget. Sed nullus dicitur
<lb/>aliquid facere nisi quod volens facit. Cum ergo iuramentum coactum voluntatem
<lb/>iurantis excludat, videtur quod tale iuramentum non sit obligatorium.
<lb/>2. Praeterea, maior est obligatio matrimonii quam iuramenti: quia si aliquis
<lb/>iuravit se nunquam matrimonium initurum, et postea matrimonium consummaverit,
<lb/>tenetur in matrimonio perseverare. Sed coactio contractum impedit
<lb/>matrimonium. Ergo etiam impedit obligationem iuramenti.
<lb/>3. Praeterea, iuramentum non obligat nisi in hac necessitate ut peccatum evitetur.
<lb/>Sed coactio excludit reatum peccati; unde Lucia dixit: «Si invitam me violare
<lb/>feceris, castitas mihi duplicabitur ad coronam». Ergo etiam obligationem
<lb/>iuramenti tollit.
<lb/>SED CONTRA est auctoritas Augustini, qui respondit ex consilio B. Ambrosii cuidam,
<lb/>qui coactus iuraverat quamdam ducere uxorem, quod matrimonium teneret.
<lb/>Ergo videtur quod coactum iuramentum sit obligatorium.
<lb/>Praeterea, iuramentum cui non deest aliquis suorum comitum, est obligatorium.
<lb/>Sed coactio non tollit aliquem comitem iuramenti. Ergo non aufert obligationem
<lb/>a iuramento.
<lb/><hi rend="bold">Quaestiuncula III</hi>
<lb/>1. Ulterius. VIDETUR quod iuramentum non obliget secundum intentionem recipientis.
<lb/>Nullus enim debet ad ignotum obligari. Sed intentio iuramentum recipientis
<lb/>est mihi ignota. Ergo iuramentum meum non obligat me secundum
<lb/>intentionem illius.
<lb/>2. Praeterea, iuramentum exhibetur ad confirmationem sermonis iurantis. Sed
<lb/>intentio iurantis propinquior est sermoni suo quam intentio alterius. Ergo
<lb/>magis obligat secundum intentionem iurantis quam recipientis.
<pb n="vol. 6, p. 1030"/>
<lb/>3. Praeterea, ad obligationem iuramenti voluntas iurantis requiritur, qui
<lb/>seipsum obligat. Sed si desit ei intentio obligandi se secundum intentionem
<lb/>recipientis, non est ibi voluntas obligationis. Ergo iuramentum illud non erit
<lb/>obligatorium secundum intentionem recipientis.
<lb/>SED CONTRA, iuramentum institutum est ut per ipsum fiat fides de sermonibus
<lb/>iurantis recipienti. Sed hoc non esset nisi secundum suum intellectum iuramentum
<lb/>accipiendum esset. Ergo iuramentum obligat secundum intentionem
<lb/>recipientis.
<lb/>Praeterea, fraus et dolus nemini debet patrocinari. Hoc autem accideret, si aliquis
<lb/>dolose iurans secundum suam intentionem tantum obligaretur. Ergo obligatur
<lb/>secundum intentionem recipientis.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod duplex est iuramentum:
<lb/>unum assertorium, et aliud promissorium. Promissorium iuramentum est de eo
<lb/>quod in futurum a iurante faciendum expectatur vel per se vel per alium.
<lb/>Assertorium vero est quod fit ad confirmationem veritatis et praesentis et praeteritae,
<lb/>si etiam causa non simus. In iuramento ergo assertorio est una tantum
<lb/>obligatio, scilicet qua quis obligatur ad peccatum, si veritas suo iuramento
<lb/>desit. In iuramento autem promissorio est duplex obligatio. Una qua quis obligatur
<lb/>ad faciendum hoc quod iuramento promisit; alia qua obligatur ad peccatum,
<lb/>si non fecerit.
<lb/>His ergo visis, sciendum, quod sicut non omnis assertio est digna ut iuramento
<lb/>firmetur, ita nec omnis promissio, sed illa tantum quae utilitatem aliquam continet:
<lb/>unde si promissio quae est de aliquo quod salutem impediat, sive sit contrarium
<lb/>saluti, sive viae perfectae in salutem, iuramento firmetur, ex hoc ipso
<lb/>iuramentum efficitur indebitum, quasi actus cadens super indebitam materiam:
<lb/>unde obligat secunda obligatione quae est ad peccatum, nec remanet ei virtus
<lb/>obligandi prima obligatione ad faciendum. Prima enim obligatio est ad vitandum
<lb/>secundam obligationem: unde iuramentum quod de necessitate ad peccatum
<lb/>obligat, ipso facto ab alia obligatione vacuatur.
<lb/>AD OBIECTA
<lb/>Ad primum ergo dicendum, quod iuramentum Iosue non erat de eo quod secundum
<lb/>se esset illicitum, sed de eo quod factum erat illicitum, quia prohibitum:
<lb/>unde in hoc sufficiebat intentionem servare prohibentis. Et ideo, ut dicit
<lb/>Ambrosius in lib. De offic., mulctavit eos meliori morte, scilicet obsequio
<lb/>mysterii divini, ut esset clementior sententia: et sic quodammodo occisi sunt
<lb/>servilitate, quae est mors interpretativa secundum leges.
<pb n="vol. 6, p. 1032"/>
<lb/>Ad secundum dicendum, quod ipso facto quo quis iurat se religionem non intraturum,
<lb/>periurus est. Quamvis enim liceat sibi religionem non intrare, non
<lb/>tamen licet obicem Spiritui Sancto ponere; et ideo non oportet ut ad cavendum
<lb/>crimen periurii, quod iam vitari non potest, religionis ingressum omittat.
<lb/>Ad tertium dicendum, quod quamvis praelationem fugere possit quandoque ex
<lb/>bono procedere, tamen pertinaciter resistere, semper malum est, sicut patet in
<lb/>Glossa Gregorii Hierem. 1 qui hoc probat exemplo Hieremiae et Moysi, qui
<lb/>cum primo recusassent praelationis officium, ad ultimum humiliter obedierunt.
<lb/>Unde huiusmodi iuramentum incautum reputatur: quia, quantum in se est, providentiae
<lb/>divinae praeiudicat, et obedientiam ad superiores excludit, quibus in
<lb/>hoc obedire tenetur.
<lb/><hi rend="bold">Solutio II</hi>
<lb/>Ad secundam quaestionem dicendum, quod coactio in iuramento assertorio non
<lb/>potest esse sufficiens, quia nihil potest sufficienter cogere ad hoc quod homo
<lb/>mortaliter peccet; quod contingit, si falsum cum iuramento asserat; unde tale
<lb/>iuramentum quantumcumque coactum, est obligatorium ad peccatum. In iuramento
<lb/>autem promissorio sciendum, quod coactio potest esse sufficienter
<lb/>cogens ad promittendum: quia ut maius periculum evitetur, potest aliquis aliquid
<lb/>promittere sibi damnosum; quod sine peccato contingere potest: et tunc
<lb/>talis coactio, si sit sufficiens quae in constantem virum cadere possit, tollit obligationem
<lb/>iuramenti in foro contentioso: quia ei qui vim intulit, non competit
<lb/>actio ex obligatione illius iuramenti.
<lb/>Sed in foro conscientiae est obligatorium: quia magis debet homo subire temporale
<lb/>damnum quam fidem frangere. Habet tamen remedium ut in iudicio ab eo
<lb/>repetat. Quod si iuraverit se non repetiturum, potest iudici denuntiare, qui ex
<lb/>officio suo debet raptorem ad restituendum cogere. Si autem iuraverit se non
<lb/>denuntiaturum, contra correptionem fraternam iuravit, et non tenetur observare.
<lb/>AD OBIECTA
<lb/>Ad primum ergo dicendum, quod coactio non potest facere in tali casu violentum
<lb/>absolute, sed violentum mixtum: quia oportet ut qui iurat, membra moveat
<lb/>ad loquendum, et sua voluntate: tale autem violentum, ut dicit Philosophus in
<lb/>3 Ethic., quamvis simpliciter sit involuntarium, tamen hic et nunc est voluntarium:
<lb/>quia ad vitandum maius malum vult minus damnum subire.
<lb/>Ad secundum dicendum, quod coactio tollit obligationem matrimonii, quia non
<lb/>solum requirit consensum, sed etiam consensum liberum: quod non est in obligatione
<lb/>iuramenti.
<lb/>Ad tertium dicendum, quod Lucia loquitur de violento simpliciter, in quo
<lb/>patiens nihil confert agenti. Tale autem violentum non potest esse in tali casu.
<pb n="vol. 6, p. 1034"/>
<lb/><hi rend="bold">Solutio III</hi>
<lb/>Ad tertiam quaestionem dicendum, quod iuramentum promissorium, ut dictum
<lb/>est, obligat hac necessitate ut culpa evitetur: unde obligat ad omne illud faciendum
<lb/>quo non facto culpa incurritur. Distinguendum est ergo in eo qui iurat; aut
<lb/>enim simpliciter, aut dolose iurat. Si iurat dolose, ex duabus partibus potest
<lb/>culpa sequi: scilicet ex fractione iuramenti, et ex dolo. Quamvis ergo ex ipsa
<lb/>ratione iuramenti, inquantum iuramentum, non obligetur ad servandum ipsum
<lb/>nisi secundum suam intentionem; tamen ex necessitate iuramenti, inquantum
<lb/>fuit dolosum, obligatur ad observandum taliter quod ex dolo alius non laedatur:
<lb/>et hoc est quando secundum intentionem recipientis implet iuramentum. Si
<lb/>autem simpliciter iuret absque dolo, tunc in foro conscientiae non obligatur nisi
<lb/>secundum suam intentionem; sed in foro contentioso, ubi intentio ignoratur,
<lb/>obligatur secundum quod verba communiter accipi solent.
<lb/>Et per hoc patet solutio ad obiecta.
<lb/>ARTICULUS 4
<lb/><hi rend="bold">Utrum periurium sit mendacium iuramento firmatum</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod periurium non sit mendacium iuramento firmatum. Omne enim
<lb/>mendacium est falsa vocis significatio, ut in praecedenti dist. dictum est. Sed
<lb/>periurium potest esse sine falsa vocis significatione: quia, sicut in littera dicitur,
<lb/>qui iurat verum quod putat esse falsum, periurus est. Ergo non omne periurium
<lb/>est mendacium iuramento confirmatum.
<lb/>2. Praeterea, periurium quandoque incurritur in iuramentis quae de futuris
<lb/>contingentibus fiunt. Sed in futuris contingentibus non est veritas vel falsitas
<lb/>determinata, ut probat Philosophus; et sic periurium potest
<lb/>esse sine falsa vocis significatione, et sine mendacio.
<lb/>3. Praeterea, in littera dicitur, quod qui falsum iurat, quod credit esse verum,
<lb/>periurus est. Sed talis non mentitur. Ergo periurium potest esse sine mendacio.
<lb/>4. Praeterea, Hieronymus dicit, quod iuramentum quod tres comites
<lb/>non habet, est periurium. Sed defectus iustitiae vel iudicii non facit mendacium,
<lb/>sed solum defectus veritatis. Ergo non omne periurium est mendacium.
<lb/>5. Praeterea, periurium nihil aliud est, ut videtur, quam perversum iuramentum.
<lb/>Sed iuramentum pervertitur non mendacio tantum, sed etiam per falsam formam
<lb/>iurandi, sicut qui iurat per idola. Ergo periurium potest esse sine mendacio.
<pb n="vol. 6, p. 1036"/>
<lb/>IN CONTRARIUM est definitio quae in littera ponitur.
<lb/>Praeterea, iuramentum est ad confirmationem veritatis. Sed mendacium veritati
<lb/>opponitur. Ergo periurium, quod est perversitas iuramenti, est mendacium.
<lb/>Praeterea, iurare est ius veritatis Deo reddere. Sed quicumque sine mendacio iurat,
<lb/>ius veritatis Deo reddit. Ergo sine mendacio est iuramentum, et non periurium.
<lb/><hi rend="bold">Solutio</hi>
<lb/>Respondeo dicendum, quod quaelibet res denominatur a suo complemento: et
<lb/>nomen quod sumitur a defectu alicuius rei, proprie denominat defectum qui accidit
<lb/>circa complementum alicuius rei. Iuramentum autem in confirmatione veritatis completur,
<lb/>sicut syllogismus in confirmatione conclusionis. Unde sicut dicitur insyllogizatum
<lb/>esse, quando conclusio non sequitur ex praemissis, non autem quando aliqua
<lb/>praemissarum est falsa manente forma debita; ita etiam periurium, quod defectum
<lb/>iuramenti nominat, significat defectum qui accidit in re quae iuramento confirmanda
<lb/>erat. Defectus autem confirmationi veritatis contrarius, est mendacium; et ideo
<lb/>periurium, proprie loquendo, nominat defectum mendacii in iuramento.
<lb/>AD OBIECTA
<lb/>Ad primum ergo dicendum, quod quamvis assertio illius qui dicit verum, putans
<lb/>esse falsum, non sit mendacium absolute, est tamen mendacium in comparatione
<lb/>ad dicentem, unde et ipse mentiri dicitur; unde et in hoc periurio est aliquo
<lb/>modo mendacium.
<lb/>Ad secundum dicendum, quod futurum non potest habere veritatem determinatam
<lb/>nisi in sua causa quae determinatur ad effectum illum. Causa autem contingentium
<lb/>quae per nos fiunt, est nostra voluntas; quae quidem determinatur
<lb/>ad effectum per propositum fixum de aliquo faciendo; et tale propositum significat
<lb/>se habere qui iurat se aliquid facturum; unde ex hoc ipso quod iurat illud
<lb/>ad quod fixum propositum non habet, mendacium incurrit, et periurium.
<lb/>Ad tertium dicendum, quod iuramentum non est exhibendum nisi de eo de quo
<lb/>quis certitudinem habet; unde quicumque iurat aliquid, significat se de hoc certum
<lb/>esse. De falso autem certitudo esse non potest; unde qui iurat falsum quod
<lb/>putat esse verum, ex ipso modo assertionis quodammodo mendacium incurrit,
<lb/>quamvis assertum ipsum secundum se non sit mendacium.
<lb/>Ad quartum dicendum, quod iuramentum promissorium, in quo deest iustitia vel
<lb/>iudicium, aliquo modo continet mendacium quantum ad id quod fieri debet:
<lb/>quia unusquisque tenetur abstinere ab eo quod est illicitum, et bonis et perfectionibus
<lb/>non contra niti; unde ex hoc quod iurat aliquid illicitum, obligatus
<lb/>remanet quodammodo ad mentiendum.
<lb/>Ad quintum dicendum, quod non omnis perversitas iuramenti facit periurium,
<lb/>sed illa tantum quae est in eius complemento, ut dictum est.
<pb n="vol. 6, p. 1038"/>
<lb/>ARTICULUS 5
<lb/><hi rend="bold">Utrum omne periurium sit peccatum mortale</hi>
<lb/><hi rend="bold">Ad quintum sic proceditur.</hi>
<lb/>1. VIDETUR quod non omne periurium sit peccatum mortale. Sicut enim contingit
<lb/>mentiri iocose, ita et periurare. Sed mendacium iocosum non est peccatum
<lb/>mortale. Ergo nec periurium.
<lb/>2. Praeterea, contingit quod propter consuetudinem iurandi aliquis ex lapsu
<lb/>linguae falsum iurat; et esset grave dicere, quod talis mortaliter peccaret. Ergo
<lb/>non omne periurium est mortale peccatum.
<lb/>3. Praeterea, sicut iurare falsum, ita etiam iurare sine causa prohibetur praecepto
<lb/>secundo decalogi: «Non assumes nomen Dei tui in vanum». Sed iurare sine
<lb/>causa non semper est peccatum mortale. Ergo nec iurare falsum: ergo ut prius.
<lb/>SED CONTRA, Augustinus in quodam sermone dicit, quod
<lb/>falsa iuratio perniciosa est. Sed nihil dicitur esse perniciosum nisi peccatum
<lb/>mortale. Ergo periurium est peccatum mortale.
<lb/>Praeterea, omne quod est contrarium praecepto legis, est peccatum mortale.
<lb/>Sed periurium directe contrariatur huic praecepto: «Non assumes nomen Dei
<lb/>tui in vanum». Ergo etc.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod non liceat iuramentum recipere vel exigere. Nam
<lb/>super illud Roman. 1, 9: «Testis est mihi Deus», dicit Glossa: «Tu non facis
<lb/>malum qui bene uteris iuratione, ut alteri suadeas quod utile est; sed a malo
<lb/>est, supple illius qui recipit iuramentum». Ergo recipiens iuramentum peccat.
<lb/>2. Praeterea, ille qui exigit ab aliquo iuramentum, vel scit eum iurare verum,
<lb/>vel scit eum iurare falsum, vel nescit an falsum an verum iuret. Si scit eum iurare
<lb/>verum, videtur peccare, quia pro nihilo facit eum iurare. Si scit eum iuraturum
<lb/>falsum, homicida illius est, ut in littera dicitur. Si autem nesciat alterutrum,
<lb/>de hoc dicit Augustinus super illud Rom. 1: «Testis est mihi Deus»: «Non audeo
<lb/>dicere hoc non esse peccatum, sed humana tentatio est». Ergo exigere iuramentum
<lb/>quolibet modo peccatum est.
<lb/>3. Praeterea, Rom. 1, dicitur, quod qui consentiunt male facientibus, digni sunt
<lb/>morte. Sed qui iurat per idola, peccat mortaliter: qui autem ab eo iuramentum
<lb/>recipit, videtur ei consentire. Ergo ad minus recipiens tale iuramentum, peccat.
<lb/>SED CONTRA est quod legitur Gen. 31, de Iacob, qui recepit iuramentum Laban,
<lb/>qui scilicet per deos suos iuravit: nec est dicendum quod peccaverit.
<lb/>Praeterea, sine quo non potest ordo iudiciarius observari, non videtur esse peccatum.
<lb/>Sed ordo iudiciarius in multis casibus sine receptione iuramenti observari
<lb/>non posset. Ergo recipere iuramentum non est peccatum.
<pb n="vol. 6, p. 1040"/>
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod iuramentum est duplex.
<lb/>Quoddam in quo aliquis percipit se iurare; et tunc si falsum iurat, credo quod
<lb/>semper peccet mortaliter, sive sit iuramentum solemne, sive non solemne; et
<lb/>praecipue quando percipit esse falsum quod iurat. Quoddam vero iuramentum
<lb/>est in quo homo non attendit ad iuramentum, et quasi non percipit se iurare,
<lb/>sed ex lapsu linguae in iuramentum prolabitur; et quia tunc quasi nesciens
<lb/>iurat, et nesciens non reputatur voluntarius, ideo in tali casu videtur quis non
<lb/>voluntarie iurare. Unde si sit falsum hoc de quo iurat, sive percipiat esse falsum,
<lb/>sive non, dummodo non sit mendacium perniciosum, non dico quod sit
<lb/>peccatum mortale, sed veniale; valde tamen cavendum propter vicinitatem ad
<lb/>mortale.
<lb/>AD OBIECTA
<lb/>Ad primum ergo dicendum, quod non est simile de mendacio et periurio: quia
<lb/>iuramentum non est nisi cum magna cautela adhibendum, ut dictum est, et
<lb/>propter utilitatem aliquam; unde si iocose aliquis periurat, non excusabitur.
<lb/>Ad secundum patet solutio ex dictis.
<lb/>Ad tertium dicendum, quod iurare sine causa non directe opponitur illi praecepto,
<lb/>sed indirecte. Directe autem opponitur ei iurare falsum; quia hoc est
<lb/>quod confirmari non potest, unde vana est iuratio. Unde non oportet quod iurare
<lb/>sine causa semper sit mortale peccatum, sicut iurare falsum.
<lb/><hi rend="bold">Solutio II</hi>
<lb/>Ad secundam quaestionem dicendum, quod sicut iurare non semper malum est,
<lb/>sed quandoque est licitum, quando pro necessitate aliqua et cum cautela iuratur;
<lb/>ita etiam iuramentum recipere vel exigere ex causa necessaria, et aliis
<lb/>debitis circumstantiis observatis, potest esse sine peccato.
<lb/>AD OBIECTA
<lb/>Ad primum ergo dicendum, quod non intelligitur ibi malum culpae, sed malum
<lb/>poenae, quod est ex ignorantia illius qui iuramentum recipit: si enim sciret an
<lb/>esset verum hoc pro quo iuratur, iuramento opus non esset.
<lb/>Ad secundum dicendum, quod quando aliquis scit vel probabiliter credit quod
<lb/>aliquis peierabit, non licet ei iuramentum exigere, nisi forte sit in loco iudicii:
<lb/>quia iuramentum in iudiciis non tantum exhibetur propter iudicem, sed propter
<lb/>alios; unde non est in potestate eius iuramentum remittere, quod secundum ordinem
<lb/>iuris exhibendum esset. Similiter si sciat eum iuraturum verum, potest licite
<lb/>iuramentum exigere non pro se, sed pro aliis qui hoc nesciunt. Si autem dubitet,
<pb n="vol. 6, p. 1042"/>
<lb/>dubitatio ex tanta suspicione procedere potest, quod cum peccato erit. Et ideo
<lb/>Augustinus non audet dicere quod sit sine peccato; non tamen dicit quod semper
<lb/>sit peccatum.
<lb/>Ad tertium dicendum, quod ille qui iurat per idola, peccat quidem quantum ad
<lb/>formam iuramenti, sed non quantum ad assertionem veri, vel promissionem alicuius
<lb/>quod redundat in bonum commune; et quantum ad hoc potest ei consentiri
<lb/>sine peccato, sed non quantum ad primum; et ideo iuramento eius uti possumus
<lb/>quandoque sine peccato.
<lb/><hi rend="bold">EXPOSITIO TEXTUS</hi>
<lb/>«Nunc de periurio videamus». Videtur quod tractatum istum ponere debuerit in
<lb/>expositione secundi praecepti. Sed dicendum, quod periurium ad sui cognitionem
<lb/>praesupponit mendacium; et ideo necessitate tractandi, post mendacium)
<lb/>de periurio tractavit.
<lb/>«Infirmis ergo illud prohibuit». Propter duo pericula. Primo ne aliquod numen
<lb/>creaturis inesse crederent. Secundo ne tali iuramento se obligari non credentes,
<lb/>fidem frangerent.
<lb/>«Qui vero per Evangelium, maius quiddam fecisse videtur». Hoc ideo contingit,
<lb/>quia in solemni iuratione, ubi maior deliberatio adhibetur, tali forma in iurando
<lb/>utimur.
<lb/>«Sancta synodus decrevit» etc. Ratio institutionis fuit, quia ad iuramentum
<lb/>requiritur summa cautela, quae exigit sobrietatem. Excipiuntur tamen casus illi
<lb/>in quibus mora protraheret periculum, sicut est pro pace facienda.
<pb n="vol. 6, p. 1046"/>
<lb/><hi rend="bold">IN TERTIUM SENTENTIARUM, DISTINCTIO 40</hi>
<lb/><hi rend="bold">DIVISIO TEXTUS</hi>
<lb/>Postquam determinavit Magister de praeceptis decalogi quae respiciunt opus
<lb/>exterius et locutionem, hic ponit duo ultima praecepta quae respiciunt concupiscentiam
<lb/>cordis; et circa hoc tria facit: primo enumerat ipsa praecepta; secundo
<lb/>movet quaestiones circa ea, ibi: «Sed videtur praeceptum de non concupiscendis
<lb/>rebus proximi unum cum eo esse quo dicitur: non furaberis»; tertio recapitulat
<lb/>quod dixerat, et continuat se ad sequentia, ibi: «Audistis decem chordas psalterii».
<lb/>Circa secundam partem movet duas quaestiones: prima est de differentia
<lb/>horum praeceptorum ad alia praecepta decalogi; secunda est de differentia
<lb/>totius veteris legis ad novam, quae ex solutione primae quaestionis ortum
<lb/>habet; et hoc ponit ibi: «Sed cum hic prohibeatur concupiscentia alienae uxoris,
<lb/>et alienae rei; quare dicitur lex comprimere manum, et non animum?».
<lb/>Et circa hoc tria facit: primo movet quaestionem, et eam solvit; secundo movet
<lb/>quaestionem de effectu litterae veteris legis, ibi: «Si vero quaeritur quam vocat
<lb/>Apostolus litteram occidentem, ea certe est decalogus»; tertio breviter colligit
<lb/>differentiam inter litteram Evangelii et litteram legis, ibi: «Distat autem
<lb/>Evangelii littera a legis littera, quia diversa sunt promissa».
<pb n="vol. 6, p. 1048"/>
<lb/><hi rend="bold">QUAESTIO 1</hi>
<lb/>Hic quaeruntur quatuor: 1. De assignatione istorum praeceptorum; 2. Utrum
<lb/>verum sit quod lex Moysi tantum manum cohibuerit; 3. Utrum eadem lex iustificaret
<lb/>vel occideret; 4. Utrum aeterna promitteret vel terrena.
<lb/>ARTICULUS 1
<lb/><hi rend="bold">Utrum duo praecepta</hi>
<lb/><hi rend="bold">de concupiscentia convenienter assignentur</hi>
<lb/><hi rend="bold">Ad primum sic proceditur.</hi>
<lb/>1. VIDETUR quod haec duo praecepta inconvenienter assignentur. Praecepta
<lb/>enim negativa ordinantur ad prohibitionem peccatorum. Sed unum est peccatum
<lb/>cordis et operis, sicut in 2 lib., qu. 1, art. 1, dist. 42, dictum est. Ergo non
<lb/>debuit alio praecepto prohiberi concupiscentia moechandi vel furandi, quam
<lb/>ipsa moechia, vel furtum.
<lb/>2. Praeterea, sicut in furto et moechia contingit peccare corde et opere; ita et in
<lb/>homicidio, et aliis peccatis. Sed alia praecepta non variantur per concupiscentiam
<lb/>et opus, neque affirmativa neque negativa. Ergo neque praeceptum de furto et de
<lb/>moechia debuit hoc modo variari.
<lb/>3. Praeterea, nihil debet lege prohiberi quod licite fieri potest. Sed licite potest
<lb/>fieri quod aliquis domum proximi sui possideat, ut si emat eam. Ergo licite
<lb/>potest eam concupiscere. Ergo talis concupiscentia non debuit lege prohiberi.
<lb/>4. Praeterea, sicut contingit peccare in concupiscentia rerum proximi, ita etiam in
<lb/>concupiscentia curiositatis, quam Augustinus dicit esse concupiscentiam oculorum,
<lb/>et similiter in concupiscentia dignitatum, et huiusmodi,
<lb/>circa quas etiam concupiscentias sunt diversae virtutes et vitia. Sed praecepta
<lb/>dantur ad inducendum homines ad virtutem, et a vitiorum prohibitione. Ergo de
<lb/>omnibus istis concupiscentiis debuerunt diversa praecepta dari.
<lb/>5. Praeterea, omne quod est contrarium praecepto, est peccatum mortale. Sed
<lb/>primi motus qui ex corrupta concupiscentia procedunt, non sunt peccata mortalia.
<lb/>Ergo non debuit dari praeceptum de non concupiscendo.
<pb n="vol. 6, p. 1050"/>
<lb/><hi rend="bold">Solutio</hi>
<lb/>Respondeo dicendum, quod intentio legis est ut homines ad virtutem inducantur.
<lb/>Ad virtutem autem non sufficit ut actus virtutis qualitercumque fiat, sed oportet ut
<lb/>homo sciens et volens, et propter debitum finem, perseveranter et delectabiliter
<lb/>operetur. Similiter etiam non sufficit quod actus contrarius qualitercumque praetermittatur,
<lb/>nisi etiam voluntas illud faciendi derelinquatur, et passiones inclinantes
<lb/>ad actum illicitum ordinentur. Et ideo in praeceptis decalogi non debuit solum
<lb/>prohiberi actus illicitus, sed etiam concupiscentia illicitarum rerum.
<lb/>AD OBIECTA
<lb/>Ad primum ergo dicendum, quod peccatum cordis et operis, sicut ibidem dictum
<lb/>est, quando coniunguntur, sunt unum peccatum. Sed quia quandoque in corde
<lb/>peccatur non perveniendo ad actum, tunc peccatum cordis a peccato exterioris
<lb/>operis distinguitur; et ideo etiam diverso praecepto prohibetur.
<lb/>Ad secundum dicendum, quod praecepta affirmativa praecipiunt aliquem actum
<lb/>bonum: bonum autem consurgit ex diversis coadunatis ad perfectionem suam,
<lb/>quod est ex una et tota causa, ut dicit Dionysius; et ideo hoc
<lb/>ipso quod aliquis bonus actus praecipitur, omnes conditiones implicantur quae
<lb/>ad bonitatem requiruntur. Et ideo praecepta affirmativa non fuerunt distincta
<lb/>circa idem genus per praeceptum operis et cordis. Peccatum autem quod praecepto
<lb/>negativo prohibetur, contingit omnifariam ex singularibus defectibus, ut
<lb/>Dionysius dicit; et ideo ad diversa quae possunt peccatum inducere, possunt
<lb/>diversa praecepta ordinari. Ideo tamen potius peccatum furti et moechiae
<lb/>hoc modo variatur per diversa praecepta, quam homicidium vel alia peccata,
<lb/>quia bonum, inquantum in se est, movet concupiscentiam; obiectum autem furti
<lb/>et moechiae, est aliquod bonum temporale; unde etiam per se concupiscentia
<lb/>horum sine progressu ad actum, habet quamdam delectationem; quod non contingit
<lb/>in homicidio, cuius obiectum est nocumentum illatum proximo, quod de
<lb/>se horrorem potius quam delectationem facit.
<lb/>Ad tertium dicendum, quod non potest licite possideri domus proximi nisi dominio
<lb/>translato in alterum, et tunc desinit esse proximi; et ideo non simpliciter
<lb/>prohibetur concupiscentia domus, sed concupiscentia domus proximi, cum
<lb/>ipsum concupiscentiae nomen, quia intensionem desiderii dicit, in quamdam
<lb/>superfluitatem sonare videatur, et ita in malum.
<lb/>Ad quartum dicendum, quod concupiscentia curiositatis, quae fit per oculos,
<lb/>reducitur ad concupiscentiam delectationis carnis, ad quam etiam reducuntur
<lb/>delectationes aliorum sensuum sicut ad principalius. Concupiscentia autem
<lb/>honoris, dignitatis, vel huiusmodi, reducitur ad concupiscentiam temporalium
<lb/>bonorum quorum dignitas numismate mensuratur. Et sic patet quod omnis concupiscentia
<lb/>aliquo modo istis duobus mandatis prohibetur, secundum regulam
<lb/>superius de intellectu praeceptorum datam.
<pb n="vol. 6, p. 1052"/>
<lb/>Ad quintum dicendum, quod lex non datur nisi rationem habenti; unde illa concupiscentia
<lb/>tantum directe praecepto legis prohibetur quae ad rationis consensum
<lb/>pertingit, quae peccatum mortale est. Concupiscentia autem quae est in
<lb/>primis motibus non est contra legem, sed praeter legem; et ideo peccatum
<lb/>veniale est.
<lb/>ARTICULUS 2
<lb/><hi rend="bold">Utrum lex mosaica cohibeat tantum manum, an etiam animum</hi>
<lb/><hi rend="bold">Ad secundum sic proceditur.</hi>
<lb/>1. VIDETUR quod lex mosaica non solum manum, sed etiam animum cohibere
<lb/>debeat. Eiusdem enim est animum ordinare ad virtutem, et cohibere a peccato.
<lb/>Sed lex Mosaica ordinat animum ad virtutem, ut patet Deut. 6, 5: «Diliges
<lb/>Dominum Deum tuum ex toto corde tuo». Ergo et ipsa etiam cohibet animum a
<lb/>peccato.
<lb/>2. Praeterea, concupiscentia in anima est. Sed lex vetus cohibet a concupiscentia,
<lb/>ut patet in his duobus praeceptis. Ergo cohibet animum a peccato.
<lb/>3. Si dicatur, quod non cohibeat ab omni concupiscentia; contra. Sub his duobus
<lb/>praeceptis, ut dictum est, omnis concupiscentia prohibetur. Sed haec duo
<lb/>praecepta in veteri lege edita sunt. Ergo totaliter animum a peccato cohibebat.
<lb/>4. Si dicas, quod hoc intelligitur quo ad caeremonialia; contra. Caeremonialia
<lb/>enim legis non praecipiebant ab aliquo peccato abstinere, sed potius quid in
<lb/>figuram esset faciendum. Ergo non magis manum quam animum cohibebant.
<lb/>5. Praeterea, lex Moysi perfectior erat quam lex civilis. Sed lex civilis non tantum
<lb/>cohibet manum, sed etiam animum; alias ad virtutem non induceret, quae
<lb/>principaliter in animo consistit. Ergo lex mosaica non tantum cohibet manum,
<lb/>sed animum.
<lb/>SED CONTRA, lex nova est perfectior quam lex vetus. Sed nihil potest esse perfectius
<lb/>quam cohibitio animi et manus. Ergo in lege veteri non cohibebatur utrumque.
<lb/>Praeterea, Matth. 5, Dominus supra praecepta legis, quae ad factum exterius
<lb/>pertinent, sicut de homicidio, facit additionem de interiori actu peccati, sicut de
<lb/>ira: quod non esset, si lex vetus animum cohiberet. Ergo lex vetus animum non
<lb/>cohibebat.
<lb/>Praeterea, nihil cohibet animum nisi gratia. Sed vetus lex gratiam non conferebat.
<lb/>Ergo animum non cohibebat.
<pb n="vol. 6, p. 1054"/>
<lb/><hi rend="bold">Solutio</hi>
<lb/>Respondeo dicendum, quod coactio legis, secundum Philosophum in fine Ethic.,
<lb/>ad hoc necessaria est, ut illi qui persuasionibus ad bonum non inclinantur, per
<lb/>poenas cogantur: unde cohibitio legis se extendit quantum poena inflicta per
<lb/>legem. Sicut autem lex vetus infirmis animis non nisi terrena promittebat, ita
<lb/>etiam pro peccatis temporalem poenam infligebat, oculum pro oculo, dentem
<lb/>pro dente. Poenae autem temporales pro peccatis animi infligi non possunt nisi
<lb/>quatenus in actum exteriorem prorumpunt; alias enim ab homine de eis iudicari
<lb/>non potest; et ideo lex vetus manum et non animum cohibere dicebatur.
<lb/>Lex autem nova aeterna promittit et comminatur in praemium et poenam;
<lb/>aeterna autem poena ab illo iudice infligitur qui est cordis scrutator; et ideo
<lb/>non solum manum, sed etiam animum cohibet: quod patet in hoc praecepto:
<lb/>«Non occides», pro cuius transgressione lex vetus hominem occidebat: sed pro
<lb/>ira interiori lex nova poenam aeternam comminatur: «qui enim irascitur fratri
<lb/>suo, reus erit concilio»; Matth. 5, 22.
<lb/>AD OBIECTA
<lb/>Ad primum ergo dicendum, quod lex praeceptis affirmativis et negativis animum
<lb/>ordinabat ad virtutem, et a vitio retrahebat: non tamen contra transgressores
<lb/>huiusmodi praeceptorum poenam aliquam ordinare poterat, secundum
<lb/>quam cohibere vel cogere dicitur; et ideo non sequitur quod animum cohiberet.
<lb/>Et per hoc patet solutio ad secundum.
<lb/>Ad tertium dicendum, quod omnem concupiscentiam quantum ad genus suum
<lb/>lex prohibebat; non tamen ab omni cohibebat per poenas, sed solum ab ea quae
<lb/>prorumpebat in actum.
<lb/>Ad quartum dicendum, quod caeremonialia praecepta indicebant sacrificia pro
<lb/>certis peccatis, non autem ita pro peccatis cordis sicut pro peccatis operis; et
<lb/>ita caeremonialia magis manum quam animum cohibebant.
<lb/>Ad quintum dicendum, quod lex civilis quamvis intendat per cohibitionem poenarum
<lb/>ad virtutes inducere, non tamen cogit per poenas animum, sed solum
<lb/>manum.
<pb n="vol. 6, p. 1056"/>
<lb/>ARTICULUS 3
<lb/><hi rend="bold">Utrum lex vetus iustificabat</hi>
<lb/><hi rend="bold">Ad tertium sic proceditur.</hi>
<lb/>1. VIDETUR quod lex vetus iustificabat et non occidebat. Matth. 19, 17: «Si vis
<lb/>ad vitam ingredi, serva mandata»; et loquitur de mandatis decalogi, sicut
<lb/>ibidem patet. Sed nullus ad vitam ingreditur nisi iustificatus. Ergo lex vetus
<lb/>iustificabat.
<lb/>2. Praeterea, lex est iustitiae quaedam doctrina: quia est ars aequi et boni.
<lb/>Ergo non potest iustificare nisi docendo iustitiam. Sed lex vetus iustitiam docebat:
<lb/>nam, «concupiscentiam nesciebam esse peccatum, nisi lex diceret, non
<lb/>concupisces»; Roman. 7, 7. Ergo lex vetus iustificabat.
<lb/>3. Praeterea, omne quod removet dispositiones et causas mortis, non occidit,
<lb/>sed iustificat. Lex vetus hoc faciebat, peccatum prohibendo. Ergo etc.
<lb/>4. Praeterea, in naturis ita contingit, quod unumquodque ut fit frequenter, ita
<lb/>natum est fieri, ut dicitur in 2 Phys. Si ergo lex vetus occidebat ut frequenter,
<lb/>tunc ad hoc nata erat. Sed omne quod naturam habet ordinatam ad
<lb/>occisionem, est malum. Ergo lex vetus fuisset mala; quod falsum est.
<lb/>5. Praeterea, mors non sequebatur ex veteri lege, nisi per occasionem. Sed
<lb/>etiam ex lege nova sequitur mors per occasionem; 2 Cor. 2, 16: «Aliis sumus
<lb/>odor mortis in mortem». Sed propter hoc lex nova non dicitur occidens. Ergo
<lb/>nec lex vetus occidens, sed iustificans, debet dici.
<lb/>SED CONTRA, 2 Corinth. 3, 6: «Littera occidit, spiritus autem vivificat»; et loquitur
<lb/>de littera veteris legis. Ergo lex vetus non iustificabat.
<lb/>Praeterea, Rom. 10, 5, «Iustitiam quae ex lege est, qui fecerit homo, vivit in
<lb/>ea». Glossa: «Qui operibus legis iustificatur, temporalem habet mercedem, non
<lb/>apud Deum». Sed vera iustitia est quae habet mercedem apud Deum. Ergo lex
<lb/>vetus non iustificabat.
<lb/>Praeterea, qui iustificatur ex operibus, non iustificatur gratis. Sed iustificatio
<lb/>legis non potest esse nisi per opera. Cum ergo vera iustificatio sit gratis, ut
<lb/>patet Rom. 3, videtur quod lex non iustificaret.
<lb/><hi rend="bold">Solutio</hi>
<lb/>Respondeo dicendum, quod lex quodammodo iustificabat, et quodammodo
<lb/>occidebat. Ad cuius intellectum sciendum est, quod iustificare dupliciter hic
<lb/>potest accipi. Uno modo iustitiam facere; alio modo iustitiam docere. Iustitia
<lb/>autem est duplex: quaedam acquisita; quaedam infusa. Iustitia acquisita ex
<pb n="vol. 6, p. 1058"/>
<lb/>operibus causatur; et per hunc modum lex civilis homines iustos facit, inquantum
<lb/>per exercitium operum, habitum iustitiae in observatoribus causat; et per
<lb/>hunc modum etiam lex Mosaica iustificare poterat, iustitiam acquisitam causando.
<lb/>Sed de hac iustitia nihil ad praesens. Iustitia autem infusa a solo Deo
<lb/>effective est; unde lex per opera eam inducere non potest: sed per legem novam
<lb/>talis inducitur iustitia, quia per sacramenta eius gratia confertur, quae iustificat
<lb/>formaliter. Sacramenta vero veteris legis gratiam non conferebant, ut in
<lb/>4 lib. dicetur; et ideo lex vetus nullo modo iustificabat quasi iustitiam causans,
<lb/>sed quasi iustitiam docens: quia in observatione mandatorum eius, forma iustitiae
<lb/>consistit.
<lb/>Occidere autem legis littera dicitur et quantum ad moralia, et quantum ad caeremonialia;
<lb/>sed differenter. Quia quantum ad caeremonialia, per se loquendo;
<lb/>tempore enim gratiae revelatae coeperunt esse mortifera. Sed quantum ad
<lb/>moralia non, nisi accidentaliter, inquantum ex ipsa lege peccatum prohibente,
<lb/>et auxilium gratiae contra ipsum non ferente, infirmus periculum mortis sumebat
<lb/>tripliciter. Primo, quia ex hoc ipso quod peccati commemorationem faciebat
<lb/>ei in quo concupiscentia peccati extincta non erat, magis in ipsum exardescebat,
<lb/>sicut cum aqua ostenditur sitienti. Secundo, quia ex hoc ipso quod prohibebatur,
<lb/>ponebatur quasi in quodam alto et difficili ad habendum; et ideo mens
<lb/>humana peccato subiecta, vehementius in illud tendebat, sicut scriptum est
<lb/>Prov. 9, 17: «Aquae furtivae dulciores sunt». Tertio, quia lex prohibens, peccati
<lb/>specialem reatum addebat, inquantum non solum naturalem legem transgrediebatur,
<lb/>sed etiam legis scriptae praevaricator erat.
<lb/>AD OBIECTA
<lb/>Ad primum ergo dicendum, quod observatio mandatorum legis necessaria est
<lb/>ad vitam aeternam consequendam, quia sine ea ad vitam aeternam intrare non
<lb/>potest qui tempus habet operandi; non tamen observatio mandatorum legis ad
<lb/>vitam consequendam sufficiebat, nisi modus caritatis adiungeretur; quam lex
<lb/>nullo modo causare poterat; et ideo non perfecte iustificabat.
<lb/>Ad secundum dicendum, quod docere iustitiam, non est iustitiam facere perfecte,
<lb/>sed solum dispositive. Invenitur autem aliqua lex, scilicet lex nova, quae
<lb/>iustitiam facit effective per sacramenta, quae gratiam conferunt.
<lb/>Ad tertium dicendum, quod per hoc probatur quod lex non occidebat per se
<lb/>loquendo, sed dispositive iustificabat.
<lb/>Ad quartum dicendum, quod ratio sequeretur, si causa mortis esset ex lege; non
<lb/>autem erat ex ea, immo potius ad contrarium ordinata erat; sed causa mortis
<lb/>erat ex peccato eorum quibus lex dabatur; sicut causa mortis non est ex sole, si
<lb/>febricitantes ad solem stantes moriuntur.
<pb n="vol. 6, p. 1060"/>
<lb/>Ad quintum dicendum, quod in lege nova non est aliquis defectus quin iustificare
<lb/>possit, sicut erat in veteri lege; et ideo magis poterat accipi occasio mortis
<lb/>ex veteri lege quam nova. Ex nova enim lege non sequitur occasio mortis nisi
<lb/>contemnentibus ipsam, quia volentibus observare, auxilium praebet: sed lex
<lb/>vetus etiam volentibus observare, et deficientibus propter infirmitatem, occasio
<lb/>mortis erat.
<lb/>ARTICULUS 4
<lb/><hi rend="bold">Utrum lex vetus promittebat</hi>
<lb/><hi rend="bold">tantum temporalia, vel etiam aeterna</hi>
<lb/><hi rend="bold">Ad quartum sic proceditur.</hi>
<lb/>1. VIDETUR quod lex vetus non solum temporalia, sed aeterna promittebat. Illud
<lb/>enim in lege promittitur quod merces legis ponitur. Sed Deus seipsum mercedem
<lb/>Abrahae promisit, qui est bonum aeternum, ut patet Genes. 15. Ergo non
<lb/>solum temporalia, sed aeterna promittebat.
<lb/>2. Praeterea, quod promittitur in lege, est praemium virtutis. Sed praemium virtutis
<lb/>debet esse melius virtute. Cum igitur virtus sit melior omni mercede temporali,
<lb/>videtur quod lex terrena promittere non debuerit.
<lb/>3. Praeterea, illud quod est contra rationem virtutis, in lege fieri non debet. Sed
<lb/>virtuti contrarium est, et eius corruptivum, ut actus eius propter bonum terrenum
<lb/>fiat. Ergo promissio terrenorum in lege fieri non debuit.
<lb/>SED CONTRA, illis solis potest homo ad bene faciendum invitari, quae in pretio
<lb/>habet. Sed carnalis populus, cui lex vetus data fuit, sola bona temporalia in
<lb/>pretio habebat. Ergo eorum sibi promissio fieri debuit.
<lb/>Praeterea, 1 Corinth. 15, 46: «Non prius quod spirituale, sed quod animale».
<lb/>Sed lex vetus primo danda erat. Ergo non spiritualis promissio, sed temporalis
<lb/>in ea fieri debuit.
<lb/><hi rend="bold">Quaestiuncula II</hi>
<lb/>1. Ulterius. VIDETUR quod lex vetus non differat a nova per radicem timoris et
<lb/>amoris. Differentia enim legis non attenditur ex diversitate observantium
<lb/>legem, sed potius e converso; cum lex sit regula et mensura observantium
<lb/>ipsam. Sed facere aliquid ex timore vel amore contingit ex diversa dispositione
<lb/>observantium legem. Ergo penes hoc duae leges non distinguuntur.
<lb/>2. Praeterea, nullus fructuose legem custodit, nisi qui ex amore eam observat.
<lb/>Sed in statu veteris legis multi fuerunt qui eam fructuose observabant, vitam
<lb/>aeternam ex hoc promerentes. Ergo lex vetus et nova non distinguuntur per
<lb/>timorem et amorem.
<pb n="vol. 6, p. 1062"/>
<lb/>3. Praeterea, timor servilis, qui contra amorem dividitur, respicit poenam. Sed
<lb/>maioris poenae comminatio fit in nova lege quam in veteri, ut patet Hebr. 10, 29:
<lb/>«Quanto», inquit, «putatis deteriora mereri supplicia qui Filium Dei conculcaverit?».
<lb/>Ergo lex nova magis in timore consistit quam vetus.
<lb/>IN CONTRARIUM est quod Augustinus dicit, quod brevis differentia
<lb/>legis et Evangelii est timor et amor.
<lb/>Praeterea, Rom. 8, 15: «Non accepistis spiritum servitutis iterum in timore»;
<lb/>dicit Glossa: «Praecepta in veteri lege timore servabantur».
<lb/><hi rend="bold">Quaestiuncula III</hi>
<lb/>1. Ulterius. VIDETUR quod lex vetus non sit magis onerosa quam nova. Quod
<lb/>enim se habet ex additione ad aliud, plura continet. Sed nova addit supra veterem,
<lb/>Matth. 5. Ergo plura continet; et ita videtur difficilior.
<lb/>2. Praeterea, quanto est perfectior status virtutis, tanto maiorem difficultatem
<lb/>habet: quia ars et virtus circa difficile et bonum sunt, ut dicitur in 1 Ethic.
<lb/>Sed status novae legis est perfectior quam status veteris. Ergo lex
<lb/>nova est difficilior.
<lb/>3. Praeterea, infirmis et parvulis levia onera sunt imponenda. Sed illi qui erant
<lb/>in veteri lege, parvulis comparantur; qui autem sunt in nova, viris perfectis, ut
<lb/>patet Gal. 4. Ergo lex nova est gravior quam vetus.
<lb/>SED CONTRA est quod dicitur Matth. 11, 30: «Iugum meum suave est, et onus
<lb/>leve».
<lb/>Praeterea, Act. 15, 10, dicit Petrus de veteri lege: «Hoc est onus quod nec nos
<lb/>nec patres nostri potuerunt portare». Ergo etc.
<lb/><hi rend="bold">Solutiones</hi>
<lb/><hi rend="bold">Solutio I</hi>
<lb/>Respondeo dicendum ad primam quaestionem, quod secundum Dionysium in
<lb/>5 cap. ecclesiast. Hierarch., lex nova media est inter Ecclesiam caelestem et
<lb/>statum veteris legis; et ideo aeterna bona, quae in caelesti Ecclesia palam et
<lb/>copiose exhibentur, in nova lege manifeste promittuntur; in veteri autem lege
<lb/>non promittebantur, nisi sub quibusdam figuris. Unde Hebr. 10, 1, dicitur:
<lb/>«Umbram habens lex futurorum bonorum». Et hoc propter tres causas praecipue.
<lb/>Primo ut ex his quae cognoscebant, assuefierent etiam a Deo maiora sperare.
<lb/>Secundo ut non solum cognitio, sed affectus, a temporalibus ad aeterna
<lb/>manuduceretur. Tertio, quia bona aeterna nondum statim eis poterant exhiberi,
<lb/>nondum soluto pretio; unde dilatio promissorum inefficacem faceret apud infirmos
<lb/>promissionem.
<pb n="vol. 6, p. 1064"/>
<lb/>AD OBIECTA
<lb/>Ad primum ergo dicendum, quod ubicumque promittuntur aeterna in veteri
<lb/>lege, hoc est sub quadam figura et similitudine temporalium; et secundum hoc
<lb/>etiam Deus se mercedem Abrahae constituit ad litteram, quasi remuneratorem
<lb/>in multiplicatione seminis et in terrae promissae collatione. Vel dicendum, quod
<lb/>hoc intelligitur de promissione communiter omnibus facta in veteri lege, non
<lb/>autem de illa quae fiebat specialiter ad aliquos perfectos viros, qui ad legem
<lb/>novam pertinebant.
<lb/>Ad secundum dicendum, quod promissiones temporales non ponuntur in lege
<lb/>quasi praemia virtutum, sed quasi incitamenta quaedam ad virtutem.
<lb/>Ad tertium dicendum, quod sicut facere aliquid timore poenae est contra rationem
<lb/>perfectae virtutis, tamen ducit ad virtutem; ita etiam facere aliquid propter
<lb/>retributionem temporalem; et ideo sicut in lege fit comminatio poenae, ita
<lb/>etiam potest fieri promissio temporalis mercedis.
<lb/><hi rend="bold">Solutio II</hi>
<lb/>Ad secundam quaestionem dicendum, quod ex ipso modo legislationis apparet
<lb/>quod lex vetus est lex timoris, lex autem nova lex amoris. Lex enim nova ex
<lb/>ostensione divinae caritatis initium sumpsit: quia in effusione sanguinis Iesu
<lb/>Christi, qui fuit perfectissimae caritatis signum, novum Testamentum consummatum
<lb/>est. Lex autem vetus in ostensione divinae potestatis, quae timorem
<lb/>incutit, initium sumpsit; unde et in ipsa legislatione propter fulgura, voces, et
<lb/>tonitrua terror audientes invasit, ut dicerent: «Non loquatur nobis Dominus, ne
<lb/>forte moriamur», Exod. 20, 19; et ideo vetus lex homines praecipue inducebat
<lb/>per comminationem poenarum; nova vero lex per beneficia exhibita, et speranda;
<lb/>et hoc satis competebat statui humani generis, ut prius quasi rudis populus
<lb/>per timorem poenae cogeretur, postmodum vero per amorem in bono perficeretur;
<lb/>sicut enim timor est via ad amorem, ita lex vetus ad novam.
<lb/>AD OBIECTA
<lb/>Ad primum ergo dicendum, quod ista differentia non tantum sumitur ex parte
<lb/>observantium legem, sed ex modo editionis legis, ut dictum est.
<lb/>Ad secundum dicendum, quod illi qui in veteri lege ex amore legem observabant,
<lb/>perfecti erant; unde ad legem novam pertinebant, in qua est status perfectionis.
<lb/>Ad tertium dicendum, quod quamvis lex nova maiora supplicia comminetur,
<lb/>tamen comminatio suppliciorum non est principalis inductio in legem novam,
<lb/>sicut erat in lege veteri; sed magis promissio praemiorum, et commemoratio
<lb/>beneficiorum quae ad amorem incitant; et ideo lex nova non timorem, sed amorem,
<lb/>principalem radicem habet.
<pb n="vol. 6, p. 1066"/>
<lb/><hi rend="bold">Solutio III</hi>
<lb/>Ad tertiam quaestionem dicendum, quod difficile et onerosum mensuratur
<lb/>secundum virtutem sustinentis: aliquid enim onerosum est debili quod forti est
<lb/>leve. Et ideo de onere legis et Evangelii possumus loqui dupliciter: aut quantum
<lb/>ad gravitatem praeceptorum secundum se, aut per comparationem ad virtutem
<lb/>observantium.
<lb/>Si primo modo; sic quantum ad numerum praecepta veteris legis erant magis
<lb/>onerosa: quia lex vetus arctabat ad caeremonialia multa, et iudicialia: lex
<lb/>autem nova ad moralia tantum, quae etiam lex naturae imperat, et in uno verbo
<lb/>abbreviato dilectionis Dei et proximi concluduntur. Sed quantum ad explicationem
<lb/>istorum praeceptorum, sic praecepta novae legis quodammodo sunt difficiliora:
<lb/>quia magis explicatur virtus praeceptorum Moralium in nova lege quam
<lb/>veteri; et superaddit lex nova consilia, quamvis ad ea non cogat; et quaedam
<lb/>etiam prohibet quae lex vetus permittebat, infirmitati deferens, sicut libellum
<lb/>repudii, et huiusmodi.
<lb/>Si autem secundo modo, sic absolute lex vetus onerosior erat: tum quia auxilium
<lb/>gratiae non conferebat ad mandata implenda, sicut nova facit; tum quia
<lb/>vetus lex per modum timoris cogebat ad hoc, ad quod nova lex ex amore inducit,
<lb/>qui omnia levia facit.
<lb/>AD OBIECTA
<lb/>Ad primum ergo dicendum, quod additio novae legis ad veterem vel est quantum
<lb/>ad consilia ad quae nova lex non obligat, vel etiam quantum ad explicationem
<lb/>eorum quae in veteri lege implicite habebantur; unde ex hoc non potest
<lb/>concludi quod lex nova sit gravior.
<lb/>Ad secundum dicendum, quod virtuosus ea quae ad virtutem pertinent, delectabiliter
<lb/>exequitur, ut dicitur in 1 Ethic.; et ideo virtus perfecta levius
<lb/>quantumcumque difficilia exequetur, quam carens virtute facilia: cui hoc ipsum
<lb/>triste est, quod a delectationibus illicitis abstineat.
<lb/>Ad tertium dicendum, quod sicut qui tortuosa ligna dirigunt, ad partem contrariam
<lb/>magis deflectunt, ut sic ad rectitudinem etiam, ut dicitur in 2 Ethic.
<lb/>veniant; ita tendentibus ad virtutem faciendum est, ut qui a rectitudine virtutis
<lb/>distorti fuerunt, magis a contrariis vitiis abstrahantur. Et propter hoc etiam
<lb/>poenitentibus graviora onera imponuntur quam innocentibus. Et ita etiam carnali
<lb/>populo et cervicoso maiora onera imponenda fuerunt ad eius duritiam edomandam,
<lb/>cum tamen modum eius non excederent, sicut etiam infirmis diaeta
<lb/>arctior, et pueris disciplina strictior imponitur.
<pb n="vol. 6, p. 1068"/>
<lb/><hi rend="bold">EXPOSITIO TEXTUS</hi>
<lb/>«Non ancillam» etc. Sciendum, quod ancilla dupliciter concupisci potest. Uno
<lb/>modo ad concubitum, et sic pertinet ad sextum praeceptum; alio modo ad dominium,
<lb/>et sic pertinet ad septimum.
<lb/>«Audistis decem chordas psalterii». Per decem chordas Psalterii decem praecepta
<lb/>legis intelliguntur. Sicut enim David egregius psaltes sono citharae et
<lb/>Psalterii spiritum malum a Saul expellebat, ut dicitur 1 Reg. 16, et ursum et leonem
<lb/>interfecit, ut dicitur in eodem, 17, ita Christus qui per David significatur,
<lb/>corda nostra quasi Psalterium his decem praeceptis percutiens, omnium mortalium
<lb/>peccatorum feras in nobis occidit, et virtutes perficit, quibus ad vitam pervenitur
<lb/>aeternam, in qua cum Christo vivamus per omnia saecula saeculorum.
<lb/>Amen.
</ab>
</body>
</text>
</TEI>
