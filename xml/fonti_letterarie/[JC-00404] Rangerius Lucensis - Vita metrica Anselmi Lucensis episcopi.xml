<TEI xmlns="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title>Vita metrica Anselmi Lucensis episcopi</title>
				<author>Rangerius Lucensis</author>
				<respStmt>
					<resp key="print_editor">Edizione critica a stampa a cura di</resp>
					<name>E. Sackur</name>
                                        <name>G. Schwartz</name>
                                        <name>B. Scheidler</name>
				</respStmt>
				<respStmt>
					<resp key="ALIM2_0">esportazione in formato TEI XML livello 0 effettuata da </resp>
					<name key="PM">Paolo Monella</name>
				</respStmt>
				<respStmt>
					<resp key="ALIM2_1">Edizione in formato TEI XML, livello ALIM2_1, a cura di </resp>
					<name key="JC">Jan Ctibor</name>
				</respStmt>
			</titleStmt>
			<extent>
				<measure quantity="45583" unit="words">Parole: 45583</measure>
				<measure quantity="255365" unit="characters_without_spaces">Caratteri (spazi esclusi): 255365</measure>
				<measure quantity="293526" unit="characters_witht_spaces">Caratteri (spazi inclusi): 293526</measure>
			</extent>
			<publicationStmt>
				<publisher>ALIM</publisher>
				<date when="2003-04-18">18/04/2003</date>
			</publicationStmt>
			<notesStmt>
				<note>Genere: Agiografia</note>
				<note>Tipo: Fonti Letterarie</note>
				<note>Note: Parole: 45677
					Caratteri: 255555
					[..] indicano espunzioni degli editori
				GM</note>
				<note>Livello di codifica: 1</note>
			</notesStmt>
			<sourceDesc>
				<biblStruct>
					<analytic>
						<author>Rangerius Lucensis</author>
						<title>Vita metrica Anselmi Lucensis episcopi</title>
						<editor>E. Sackur</editor>
						<editor>G. Schwartz</editor>
						<editor>B. Scheidler</editor>
					</analytic>
					<monogr>
						<title level="m">Scriptorum Tomi XXX pars II</title>
						<imprint>
							<pubPlace>Hannover</pubPlace>
							<date>1934</date>
							<biblScope unit="page">1152-1307</biblScope>
						</imprint>
					</monogr>
					<series>
						<title level="s">MGH, SS</title>
						<biblScope unit="volume">30, 2</biblScope>
					</series>
				</biblStruct>
			</sourceDesc>
		</fileDesc>
		<encodingDesc>
			<projectDesc>
				<p>Testo codificato nel formato TEI XML, versione P5, per essere incluso fra i testi che compongono il progetto ALIM - Archivio della Latinità Italiana del Medioevo.</p>
			</projectDesc>
			<editorialDecl>
				<ab type="boilerplate">La codifica segue le norme standard stabilite dal progetto ALIM, in dettaglio:
					<list>
						<item>Sono state eliminate le sillabazioni: la parola spezzata da un 'a capo' è stata unita alla riga 
							precedente (anche alla pagina precedente, ove necessario). Eccezione: quando una parola è sillabata alla 
							fine di una riga e nella successiva riga appare solo la seconda parte della parola sillabata (quindi il resto
							resto della riga a stampa e vuoto), la parola è stata registrata tutta nella riga in cui essa termina.
						È stato ritenuto prioritario, infatti, mantenere il numero complessivo delle righe di ogni pagina.</item>
					</list>
				</ab>
				<ab type="level">ALIM2_1</ab>
			</editorialDecl>
		</encodingDesc>
		<profileDesc>
			<langUsage>
				<language ident="lat">Latino</language>
			</langUsage>
			<textClass>
				<keywords>
					<term type="form">Versi</term>
					<term type="source">Fonti Letterarie</term>
					<term type="genre">Agiografia</term>
				</keywords>
			</textClass>
			<creation>
				<date when-iso="1001/1100">XI</date>
			</creation>
		</profileDesc>
		<revisionDesc>
			<change who="PM">Export nel formato TEI P5 a partire da ALIM 1 [livello ALIM2_0]</change>
			<change when="2018-06" who="JC">Aggiornamento da livello 0 a livello 1, schema TEI ALIM Lite [livello ALIM2_1]. Note: 
<list type="listaNoteJC" resp="#JC"><item resp="#JC">-è un poema molto lungo che però non è diviso in libri o capitoli, ma solo in 23 gruppi di versi con titoli strani come, ad esempio, "4,2 vv. 6277-6614". Sembra che ci siano i libri e anche i capitoli, ma nel testo stesso non si trova nessuna indicazione o confine di sezione... Ho quindi lasciato questa struttura e ho numerato i versi attraverso tutto il testo, in modo da farli corrispondere con i numeri indicati negli header. In futuro si potrebbero numerare i versi secondo i &lt;div&gt; singoli</item><item resp="#JC">-il verso 6149 mancava: l'ho aggiunto</item></list></change>
		</revisionDesc>
	</teiHeader>

<text>
	<body>
		<div type="section">
			<head>[Praefatio]<note>vv. 1-64</note></head>
			<lg>
				<l>Omnibus in toto Dominum metuentibus orbe</l>
				<l>Rangerius Christi servus et ecclesiae.</l>
				<l>Quae laudabiliter faciunt, qui religiose</l>
				<l>Vivunt, et scribi condecet et recoli,</l>
				<l n="5">Non quia fama sequens prosit facientibus illa,</l>
				<l>Cum, que sufficiant, celitus obtineant,</l>
				<l>Sed quia, cum sit opus formam dare posteritati,</l>
				<l>Si bona non clarent, utilitate carent.</l>
				<l>Romani veteres ingentia facta suorum</l>
				<l n="10">Tempore celari non potuere pati. </l>
				<l>Ac primo vivas ex aere et marmore formas</l>
				<l>Ad stimulum laudis proposuere suis.</l>
				<l>Mox ubi iam titulos fora maxima non capiebant,</l>
				<l>Apcius et brevius littera cepit opus.</l>
				<l n="15">Et laudem meruit sicut, qui fortiter egit,</l>
				<l>Sic quoque, qui potuit forcia facta loqui.</l>
				<l>Maiores nostri verbis et rebus agendo</l>
				<l>Hostendere bonas et sine sorde vias;</l>
				<l>Qui nisi cavissent in tempora longa futuris,</l>
				<l n="20">Non esset nostro tempore tuta fides.</l>
				<l>Errores etiam dampnati iam rediissent,</l>
				<l>Si sine perspicua cognitione forent.</l>
				<l>Arrius et pestes aliae, dum sepe leguntur,</l>
				<l>Informant animos, ut caveamus eos.</l>
				<l n="25">At nunc non tantum dileccio vera refrixit,</l>
				<l>Sed quamvis proprium credate ad arbitrium,</l>
				<l>Ut, quod erat missum, non cresceret utile semen, </l>
				<l>Inmisit lolium nocte malignus homo.</l>
				<l>Inde per errores ruitur, quia vita bonorum</l>
				<l n="30">Rara quidem, sed laus atque litura magis,</l>
				<l>Dum dormitamus et nec bona glorificamus</l>
				<l>Et celebrem vitam ducere neglegimus.</l>
				<l>At vero, si quis vigilat, si providus urget,</l>
				<l>Si de nocte vocat et vigilare monet,</l>
				<l n="35">Non modo non laudem pro sedulitate meretur,</l>
				<l>Sed cupidus vani nominis arguitur.</l>
				<l>Castigare gulam, frenare libidinis ignes,</l>
				<l>Id vero populus exiciale putat.</l>
				<l>Assumptisque sibi doctoribus arma capessunt</l>
				<l n="40">Et faciunt hereses scismaticosve greges.</l>
				<l>Sed de consilio venit haec quoque cura superno,</l>
				<l>Quae facit ex istis utiliora malis,</l>
				<l>Ut, qui maluerant dormire vel ire soluti,</l>
				<l>Ad lucem redeant et vigilanter agant.</l>
				<l n="45">Ergo dum tenebrae faciant exordia lucis,</l>
				<l>Quis non suscipiat haec quoque dona Dei?</l>
				<l>Si prosunt hereses et scismata, quid trepidamus?</l>
				<l>Guibertus veniat et sacra diripiat,</l>
				<l>Seviat Henricus, vas impietatis et irae,</l>
				<l n="50">In laudem Anselmo Gregorioque patri,</l>
				<l>Quos inter tenebras densae caliginis huius</l>
				<l>Accendit Christus et nova signa dedit;</l>
				<l>E quibus orta dies et semita visa salutis</l>
				<l>Compulit innumeros ad sua septa greges.</l>
				<l n="55">Quorum magnanimos actus fideique calorem</l>
				<l>Ad Domini laudem scribere disposui;</l>
				<l>Non quia sufficiam tantis in carmine rebus,</l>
				<l>Sed, qui corda movet, sufficit ipse Deus.</l>
				<l>Ac primum posco, ne quem stilus iste fatiget,</l>
				<l n="60">Iam scaber et senio fessus et arte carens:</l>
				<l>Quem sua non movit praesumpcio laudis amore,</l>
				<l>Sed pietas et amor ad sacra gesta virum.</l>
				<l>Ergo procul livor, procul extollencia, solum</l>
				<l>Anselmum siciens Gregoriumque legat.</l>
			</lg>
		</div>
		<div type="section">
			<head>1,1 <note>vv. 1-432</note></head>
			<lg>
				<l>Clarus nobilium claro de sanguine patrum</l>
				<l>Anselmus nostra presul in urbe fuit,</l>
				<l>Dignus Alexandri successor eique propinquus,</l>
				<l>Quem sibi de nostro munere Roma tulit.</l>
				<l n="5">Magna quidem sunt ista satis praeconia famae,</l>
				<l>Et facit ad laudem patria sive genus.</l>
				<l>Sed nos Anselmum non magnificamus, et ille</l>
				<l>Ad famam nostro non eget eloquio.</l>
				<l>Sed quia sunt hereses et scismata longa per orbem,</l>
				<l n="10">Quae non desistunt nunc quoque vana loqui,</l>
				<l>Ut convertantur et ament et confiteantur,</l>
				<l>Hoc robur geminum ducimus in medium.</l>
				<l>Christus heri, Christus hodie, per secula Christus,</l>
				<l>In multos testes, inprobe livor, habete.</l>
				<l n="15">Quid simulas Christi falso sub tegmine nomen?</l>
				<l>Christus scissuram nescit et invidiam.</l>
				<l>Non potes a Patris solio deducere Christum,</l>
				<l>Et, quos Christus habet, tollere quando potes?</l>
				<l>Symon in astra tuus cum moliretur habire,</l>
				<l n="20">Corruit in preceps, Symone dante praeces.</l>
				<l>Symon humi stratus iam cor super hastra levarat:</l>
				<l>Quem gravat impietas, non valet alta sequi.</l>
				<l>Ecce iacet, sed pestifero de sanguine proles</l>
				<l>Impia non cessat surgere, non furere.</l>
				<l n="25">Que venale putans Christy cum numine nomen</l>
				<l>Pontificale decus vertit in opprobrium .</l>
				<l>Hoc vicium tam turpe volens extinguere Symon</l>
				<l>Noster virtutis format et ipse viros,</l>
				<l>Et fidei quorum paciencia fortiter instat</l>
				<l n="30">Gratis accipiens, vendicione carens.</l>
				<l>Sic a principio Symon cum Symone pugnat</l>
				<l>Et sibi tyrones Symon uterque facit</l>
				<l>Et faciet, dum tempus erit, quia pestis avara</l>
				<l>Prima quidem cecidit, sed nova semper erit</l>
				<l n="35">Et velut idra capud geminum de vulnere tollens</l>
				<l>Crescit in augmentum vulneris et capitis.</l>
				<l>Set iam magnanimum pugilem formemus, et ante</l>
				<l>Circumducamus per leviora parum.</l>
				<l>Pascat oves, studeat cythare per pascua, noctu</l>
				<l n="40">Defensor pecudis excubet intrepidus.</l>
				<l>Iam post ursorum dentes, post ore leonum</l>
				<l>Audenter forti dilacerata manu,</l>
				<l>Si veniet terrere volens fortissimus ille,</l>
				<l>Subsannet puerum, sed ruat ante virum,</l>
				<l n="45">Qui veniat non in gladio confisus et asta,</l>
				<l>Sed facili funda cum lapide et baculo.</l>
				<l>Hunc igitur, sicut breviter premisimus ante,</l>
				<l>A Mediolano germine Luca tulit.</l>
				<l>Quae tulerat patruum, tulit et gavisa nepotem,</l>
				<l n="50">Felix, si gemina perfrueretur ope,</l>
				<l>Ut sicut patruo vellet parere nepoti,</l>
				<l>Dum sicut patruum Roma vocaret eum.</l>
				<l>Sed, ve, Nero, tibi! Ve, Symonis empcio caeca!</l>
				<l>Quando satellicius concidet iste furor?</l>
				<l n="55">Quando sines catedram Petri sessore sub uno?</l>
				<l>Quando pontifices aequa docere sines?</l>
				<l>Tempus erat, cum multa dolens ob vulnera Symon</l>
				<l>Inter oves rabidos cogeret ire lupos.</l>
				<l>Iam Leo Romanus pugnaverat et Nicholaus</l>
				<l n="60">Et plures alii, quos numerare gravat.</l>
				<l>His ita sublatis sedes Romana priorem</l>
				<l>Evocat Anselmum, praecipit esse ducem.</l>
				<l>Concitus his odiis totas magus excitat artes</l>
				<l>Et Cadulum a Parma cogit in auxilium;</l>
				<l n="65">De quo pauca loqui satis est, quia dicere totum</l>
				<l>Nulla potest racio, scribere nulla manus:</l>
				<l>Sic animus frendet, sic alta mente superbit</l>
				<l>Humani siciens sanguinis. His adeo</l>
				<l>Quid sceleris non conveniat, quid flagiciorum</l>
				<l n="70">Possit abesse malis, fingere nemo potest.</l>
				<l>Iam qui iusticiae locus hic, quis religioni?</l>
				<l>Inveniant, quibus est gloria miliciam</l>
				<l>Ducere, sacratis altaribus ordinibusque</l>
				<l>Per praecium fures sacrilegosque dare.</l>
				<l n="75">Haec illi tanti fiducia nisibus, haec est</l>
				<l>Ad pastoralem gracia tota gradum,</l>
				<l>Haec ad Romanam virtus et scala cathedram:</l>
				<l>Ogganire Petro, Symonis arma sequi,</l>
				<l>Regibus assensum prebere manumque fidemque,</l>
				<l n="80">Ut decus ecclesiae non sit in urbe sua.</l>
				<l>Nomine mutato eum sacrae sedis honore</l>
				<l>Surgit Alexander et pia bella facit.</l>
				<l>Quo valide culmen Romanae sedis agente</l>
				<l>Luca tamen proprio non erat orba patre.</l>
				<l n="85">Nec dedit ille vices alii moderaminis huius</l>
				<l>Dum parat et nutrit, qui bene portet honus,</l>
				<l>Et similes actus simili de nomine pensans</l>
				<l>Informat puerum, qui regat ecclesiam.</l>
				<l>Quo monitore puer puero maiora secutus</l>
				<l n="90">Florescit studio, sed bonitate magis.</l>
				<l>Ille ergo varios estus et pontificales</l>
				<l>Curas inmotus portat et intrepidus.</l>
				<l>Et modo Romanis, modo se Lucensibus offert,</l>
				<l>Et quoquo vadit, Symon ab arce cadit.</l>
				<l n="95">Non illum regalis apex, non barbarus hostis</l>
				<l>Terruit, ut sacram desereret catedram.</l>
				<l>Et rex multa quidem multumque timenda minatur,</l>
				<l>Sed rex pontifici non nisi Christus erat.</l>
				<l>Rex, ut Teutonicus, frendens sibi cuncta licere,</l>
				<l n="100">Se sine susceptum dampnat episcopium,</l>
				<l>Dampnat pontificem sine venditione sedentem,</l>
				<l>Et Christy donum clamitat esse suum.</l>
				<l>Et quia Romanas arces pater emerat olym,</l>
				<l>Ecclesiae summam deputat esse suam.</l>
				<l n="105">Inde furit dampnumque suae putat esse coronae,</l>
				<l>Si liceat patrem civibus eligere.</l>
				<l>Mente ergo captus ductusque cupidine caeca</l>
				<l>Temptat Alexandrum terrificare minis.</l>
				<l>Emittit procerem de stipatoribus unum,</l>
				<l n="110">Qui perterreret atque fugaret eum,</l>
				<l>Et Cadulum catedra sublimem pontificali </l>
				<l>Terrarum et caeli clavigerum faceret.</l>
				<l>Qui simul intravit multis comitantibus Urbem,</l>
				<l>Teutonicos apices iussaque nota facit.</l>
				<l n="115">Ponit in altari demens regale sygillum,</l>
				<l>Per quod Alexandro tollat episcopium.</l>
				<l>Iam clarescebat, iam toto ceperat orbe</l>
				<l>Lucifer ille faces spargere multimodas;</l>
				<l>Lucifer ad cuius radios flamasque calentes</l>
				<l n="120">Frigore cum tenebris sol cariturus erat:</l>
				<l>Inter praecipuos vir summae religionis</l>
				<l>Hildebrandus, apex et columen fidei,</l>
				<l>Qui simul accepit vanis terroribus Urbem</l>
				<l>Sollicitam, medios proruit in populos,</l>
				<l n="125">Et fidei clipeum tanquam Vincentius alter</l>
				<l>Arripit elinguem solvere pontificem.</l>
				<l>Et bene, nam sicut lingua Valerius uti</l>
				<l>Non poterat nimiae simplicitatis homo</l>
				<l>Et verbi curam iam comendaverat illi,</l>
				<l n="130">Quem gemino clarum noverat eloquio,</l>
				<l>Sic et Alexander verbis vulgariter utens</l>
				<l>Sepe vacillabat retro vel ante cadens.</l>
				<l>Hildebrandus erat vos eius, ut illius ille,</l>
				<l>Iam tunc ardescens pectore principibus</l>
				<l n="135">Iudicibusque fidem vastantibus obvius ire</l>
				<l>Proque Deo vero fortis acerba pati.</l>
				<l>Ac primum populi paccata sedicione</l>
				<l>Contra legatum talia verba facit:</l>
				<l>«Rex», inquit, «nobis non est, homo fallitur ille,</l>
				<l n="140">Qui putat hanc urbem subdere servicio.</l>
				<l>Roma per antiquum non servit, sed dominatur:</l>
				<l>Roma sibi famulos novit habere duces.</l>
				<l>Hystoriae narrant et regum gesta locuntur,</l>
				<l>Quae sibi Romanus subdiderit populus.</l>
				<l n="145">Sed iam preteream reges populosque subactos</l>
				<l>Et Gallos etiam complicuisse manus.</l>
				<l>Ad Christum veniam, regem super omnia regna</l>
				<l>Et dominatorem tocius imperii.</l>
				<l>Cui recte binos priscae rationis ad instar</l>
				<l n="150">Rectores, sed non annua sceptra dedit.</l>
				<l>His longe lateque suam ditantibus urbem</l>
				<l>Crevit Romani nominis imperium.</l>
				<l>Et multo melius Christo sub principe pollet,</l>
				<l>Quam cum regnaret subdita demoniis.</l>
				<l n="155">Qui Christum sequitur, Petri quoque novit habenas</l>
				<l>Et Pauli lumen suscipit et regimen.</l>
				<l>Hoc de fonte fluit totum divisa per orbem</l>
				<l>Gracia celestis et decus ecclesiae.</l>
				<l>Hoc Constantini prudentia sensit et illi</l>
				<l n="160">Qui sibi doctor erat, noluit esse caput.</l>
				<l>Noluit auctorem fidei sub condicione</l>
				<l>Terreni fastus moleque posse premi.</l>
				<l>Sic habiit, sic instituit, qua viveret, urbem,</l>
				<l>Silvestroque decus et diadema dedit.</l>
				<l n="165">Qui monitus causas discernere pontificales</l>
				<l>Horruit addictos litibus esse deos.</l>
				<l>«Vos», inquit, «vestras per vos decidite lites,</l>
				<l>Nam non est hominis ponere iura diis.</l>
				<l>Vos autem Deus ipse deos testante propheta</l>
				<l n="170">Astruit et sobolem non negat esse suam.</l>
				<l>Me vero sicut relicos ubicumque potentes</l>
				<l>Exequare Deo gloria nulla potest».</l>
				<l>Sic Constantinus et eum per longa secuti</l>
				<l>Tempora senserunt et tenuere patres.</l>
				<l n="175">Et Christum in Petro venerantes eius honorem</l>
				<l>Tanquam divinum tangere sunt veriti.</l>
				<l>Si Christus Deus est et Petrus claviger eius,</l>
				<l>Iam, nisi per Petrum, nemo videbit eum.</l>
				<l>Quisquis in ac catehdra post Petrum iure sedebit,</l>
				<l n="180">De virtute Petri claviger eius erit.</l>
				<l>Petrus Clementem supera cum sede locaret,</l>
				<l>Non invidit ei solvere vincla reis,</l>
				<l>Quamque potestatem per Christum Petrus habebat,</l>
				<l>Pascendis ovibus pleniter atribuit.</l>
				<l n="185">Non quia de Petro procedat gratia tanta,</l>
				<l>Sed, quod Petrus agit, nonnisi Christus agit.</l>
				<l>Fons fidei Christus, fons vitae spiritualis,</l>
				<l>Et pastoralis arbiter officii.</l>
				<l>Ipse suis ovibus per se fomenta ministrat</l>
				<l n="190">Et dat pastori, quod scit opus pecori.</l>
				<l>Non est humanum, sed nec magis imperiale</l>
				<l>Divinum munus vendere sive dare.</l>
				<l>Quando sacerdotem rex ordinat aut sacrat aram?</l>
				<l>Quando crisma facit? Quando reformat Adam?</l>
				<l n="195">Tolle sacerdotem, iam non erit unctio vestra;</l>
				<l>Quae si non fuerit, rex quoque nullus erit.</l>
				<l>Iamne vides regem de munere pontificali,</l>
				<l>Et non de regis munere pontificem?</l>
				<l>Sic a principio Saul a Samuhele creatur,</l>
				<l n="200">Et regni leges ipse propheta dedit.</l>
				<l>Denique non recolis huius primordia fastus,</l>
				<l>Cum sub iudicibus rexerat ipse Deus?</l>
				<l>Omnia florebant. Quid narrem clara virorum</l>
				<l>Praelia? Debboream respice miliciam.</l>
				<l n="205">Ut vero regem populus quaesivit habere,</l>
				<l>In Samuhele suo spernitur ipse Deus:</l>
				<l>Spernitur, et regem primum non gratia fecit,</l>
				<l>Set Deus ad penam plebe merente dedit.</l>
				<l>Unde vides, regnum quae corruptela sequatur,</l>
				<l n="210">Cum Saul ante puer annuus exprimitur</l>
				<l>Et mox tam vehemens monstratur et exicialis,</l>
				<l>Ut regnum tollat tertius annus ei.</l>
				<l>Regnavit vero super hoc et pluribus annis,</l>
				<l>Et quod regnavit, perdere regna fuit;</l>
				<l n="215">Et quod de puero, spretis maioribus, uncto,</l>
				<l>Quem leo non superat, morbida fregit ovis.</l>
				<l>Et post Goliam pro coniuge truncat Uriam.</l>
				<l>Sic trait ad vicium, quod venit ex vicio.</l>
				<l>Sed iam ne longum faciat narracio funem,</l>
				<l n="220">Ilicet et domino, quae loquor, ipse refer:</l>
				<l>«Fallere, Ieroboam. Regni potes integritatem,</l>
				<l>Si tamen ipse potes, in duo dividere.</l>
				<l>Iura sacerdotum tam non potes ipse secare,</l>
				<l>Quam neque lata Deo sacrificare potes.</l>
				<l n="225">Peccavit. Roboam. De servo ad regna vocatus</l>
				<l>Non debes veteris inmemor esse gradus.</l>
				<l>Et debes etiam vati persolvere grates,</l>
				<l>Qui de servicio te tulit ad solium.</l>
				<l>Quod si sacrificas vel sacris erigis aram,</l>
				<l n="230">Et manus arescet et sacra falsa ruent.</l>
				<l>Si vero tibi pontifices pro munere ponis,</l>
				<l>Noveris illicitum ritibus esse sacris,</l>
				<l>Et licet occidas, licet et tormenta mineris,</l>
				<l>Numquam deficiet Omnipotentis opus.</l>
				<l n="235">Denique quid tantos nobis molire tumultus?</l>
				<l>Quae sunt cesarei iuris, habere licet.</l>
				<l>Cesaris est armis patriam deffendere, fures</l>
				<l>Et saevos homines perdere; pacificis</l>
				<l>Leges, iudicium, mores formare, tributa</l>
				<l n="240">Et reditus equos per loca suscipere.</l>
				<l>Cesaris est, qua vult specie formare monetam,</l>
				<l>Quam formam Christus noluit esse suam.</l>
				<l>Tu tamen, unde tibi Romani iuris honorem,</l>
				<l>Unde tibi sceptrum nominis huius habes?</l>
				<l n="245">An quia patricium pro munere Roma vocavit,</l>
				<l>Et diadema simul obtinuisse putas?</l>
				<l>O male consultum Romanis! o Adriane,</l>
				<l>Eripior canibus, mittor in ora lupis!</l>
				<l>Si Longobardum metuis, ne dissipet Urbem</l>
				<l n="250">Et libertatem civibus eripiat,</l>
				<l>Intolerabilius et multo sevius illut</l>
				<l>Arbitror, ut veniat, qui sacra diripiat.</l>
				<l>Ne Longobardi nostra dominentur in urbe,</l>
				<l>Invitas Karolum; Gallica frena time!</l>
				<l n="255">Iam luimus nimium graviter suffragia tanta,</l>
				<l>Qui tulit auxilium, subdola bella facit.</l>
				<l>Divisit populum, quem decipit Alcimus iste,</l>
				<l>Et papam proprium subrogat ad praecium.</l>
				<l>Sed redeat, ne dispereat, Parmamque reversus</l>
				<l n="260">Contentus proprus finibus esto miser,</l>
				<l>Ne crepet atque ruat deceptus inanibus alis</l>
				<l>Neronique suo fiat in oprobrium».</l>
				<l>Dic ita; nos vero non formidamus habere</l>
				<l>Pontificem, nobis quem dedit ipse Deus;</l>
				<l n="265">Quem nisi maluerit patrem sibi rex tuus esse,</l>
				<l>Deserat officium, quod sibi Roma dedit».</l>
				<l>His ita responsis legatus mollior esse</l>
				<l>Incipit et Cadulum deserit in dubiis.</l>
				<l>At vero Cadulus post multas sediciones</l>
				<l n="270">Exaustis opibus flensque dolensque redit,</l>
				<l>Et qui Romanae pacem turbeverat urbis,</l>
				<l>Ulciscente Deo traditur exicio</l>
				<l>Pro tantis rebus adeo crudeliter actis</l>
				<l>Laturus longo carcere supplicium.</l>
				<l n="275">Rex, qui terruerat, ad se quandoque reversus</l>
				<l>Mittit magnificos in sua verba viros.</l>
				<l>Mittit Agrippinae rectorem plebis, amicum</l>
				<l>Sedis apostolicae catholicumque virum.</l>
				<l>Hic papam alloquitur lingua promptissimus Hanno,</l>
				<l n="280">Et pedibus figens oscula cum lacrimis</l>
				<l>Sic est exorsus: «Peccavimus, optime pastor,</l>
				<l>Et rex peccavit, sed redit ad veniam.</l>
				<l>Et nos ploramus tundentes pectora: noli,</l>
				<l>Obsecro, tristitiam iungere tristitiae.</l>
				<l n="285">Cernis squallentes habitus et pulvere longo</l>
				<l>Faedatas facies, aspicis et lacrimas;</l>
				<l>Et nunc quid superest? Dominum patremque fatemur</l>
				<l>Et tanquam Petro colla manusque damus.</l>
				<l>Tu quoque, sicut habes a Christo pontificatum,</l>
				<l n="290">Fac nos caelestis participes patriae.</l>
				<l>Sit pax ecclesiis, sit sancta, sit inclita Roma,</l>
				<l>Et nos letemur te patre sicut ea».</l>
				<l>His flexus tantique viri devictus amore</l>
				<l>Solvit et expletis omnibus ire sinit.</l>
				<l n="295">Illi ergo redeunt et papa quievit in Urbe,</l>
				<l>Ad res Lucensis vertitur aecclesiae.</l>
				<l>Instruit Anselmum, quo successore fruatur</l>
				<l>Heredemque sui suscitet officii.</l>
				<l>Ergo datus primis doctoribus absque labore</l>
				<l n="300">Et grandi cura dogmata prima capit.</l>
				<l>Multa quidem puero vigilantia, discere leges,</l>
				<l>Formas et numeros, tempora sive modos,</l>
				<l>Et quae grammaticae ratio complectitur artis,</l>
				<l>Omnia colligere sollicitudo fuit.</l>
				<l n="305">Inde per anfractus atque argumenta loquendi</l>
				<l>Equatur summis ocius ingeniis.</l>
				<l>Haec illi non doctus homo, sed spiritus ille</l>
				<l>Scire dabat, qui mox et meliora dedit.</l>
				<l>O pietas, o summe Deus! quam magnus et altus</l>
				<l n="310">Et quam clausa tui semita consilii!</l>
				<l>Tu Romae Cadulum superasti, sed redivivo</l>
				<l>Succrescente malo rursus ad arma vocas.</l>
				<l>Et quia bella moves, ut sit laus magna tuorum,</l>
				<l>Non sinis, ut duret longius iste labor.</l>
				<l n="315">Sed labor ad modicum, laus et retribucio longa</l>
				<l>Non claudenda die, non habitura modum.</l>
				<l>At vero meritis tandem mercede soluta</l>
				<l>Precipis, ut veniat, qui nova bella gerat.</l>
				<l>Ut quondam populus Romanus regna removit</l>
				<l n="320">Et dedit ad modicum temporis imperium,</l>
				<l>Ne, qui fortis erat, iam non speraret honorem</l>
				<l>Neu fragilem posset frangere longus honor,</l>
				<l>Sic, inquam, Domine, nec iustis praemia differs</l>
				<l>Et das miliciam bella sitire nova;</l>
				<l n="325">Non quia non valeas semel extirpare malignum</l>
				<l>Et fraudes eius evacuare semel,</l>
				<l>Set, quia sic opus est nobis certamine longo,</l>
				<l>Quod non suffugiat tempore quisque suo,</l>
				<l>Ut per sudorem caeli rapiamus honorem</l>
				<l n="330">Et pro milicia sit decus in patria.</l>
				<l>Ergo nec ipsa mihi sine fructu praelia surgunt</l>
				<l>Et mihi servus homo, non sibi bella facit.</l>
				<l>Qui dum luctatur, dum fraudat et insidiatur,</l>
				<l>Plus aliquando boni quam superatus habet. </l>
				<l n="335">Cum vero superat, nec tum victoria laedit,</l>
				<l>Si non ad vicium calliditate trait.</l>
				<l>Si trait ad vicium vel vi vel qualibet arte,</l>
				<l>Cum lapsus resipit, utiliter cecidit.</l>
				<l>Si iacet in vicio talis, cum stare videtur,</l>
				<l n="340">Non est de numeri condicione mei.</l>
				<l>Haec est miliciae racio caelestis, ad illam</l>
				<l>Conscripti faciunt fortiter et superant.</l>
				<l>Et nichil est illis, quod non sit ad utilitatem,</l>
				<l>Quando nec ipsa nocent, quae facit hostis homo,</l>
				<l n="345">Et quibus est donum non iam victoria sola</l>
				<l>Aut merces eius, sed labor ipse etiam.</l>
				<l>Ergone nulla mihi, Deus, haec aut parva putanda</l>
				<l>Gratia pro Domino per mala longa mori.</l>
				<l>Parva mihi laus est et gloria parva videtur</l>
				<l n="350">Pro patre, pro patria, pro pietate pati.</l>
				<l>Denique et ipsa fides, Paulo quoque significante,</l>
				<l>De largitoris munere prima venit.</l>
				<l>Sic non est hominis, sed distribuentis habendum,</l>
				<l>Ut credamus ei sive sequamur eum.</l>
				<l n="355">Ipse fidem donat, animos ad praelia format,</l>
				<l>Et per verba foris edocet interius;</l>
				<l>Qui nisi formaret teneris aetatibus aptos</l>
				<l>Sensus, ut caperent, quae capienda forent,</l>
				<l>Quando curas hominum, quamvis ratione vel arte</l>
				<l n="360">Singula, quae vellet, mentibus ingereret?</l>
				<l>Quando scire daret pueris aut flectere linguam,</l>
				<l>Aut formare habiles in nova verba sonos?</l>
				<l>Sic hunc, sic alios superandis hostibus aptos</l>
				<l>Aptis temporibus ordinat ipse Deus.</l>
				<l n="365">Hunc autem tanta prevenit gracia dote,</l>
				<l>Ut iam de puero gaudeat omnis homo.</l>
				<l>Sic loquitur, sic blandos adest, affabilis, aptus,</l>
				<l>Sic se disponit omnibus ad placitum,</l>
				<l>Ut iam non lateat illo de fonte rigari,</l>
				<l n="370">Quem quisquis biberit, flumina larga pluet.</l>
				<l>Proficit ergo puer, pueri monimenta sequendo,</l>
				<l>Qui natus nobis filius et datus est,</l>
				<l>Qui corpus mortale gerens mortalia nostra</l>
				<l>Flevit et ignorans et sine voce fuit,</l>
				<l n="375">Temporibus non eripiens sua iura quibusque,</l>
				<l>Ut maior fieret atque magis saperet;</l>
				<l>Non quia, quod Deus est, vel crescat vel minuatur,</l>
				<l>Sed, quae sunt hominis, sunt minus atque magis.</l>
				<l>Hos ergo ascensus et temporis et racionis</l>
				<l n="380">Anselmus graditur et puerum sequitur;</l>
				<l>Non sine peccato penitus, quod nesciit ille,</l>
				<l>Utpote virginei flos et honos uteri;</l>
				<l>Set mores, sed mundiciam, sed simplicitatem</l>
				<l>Amplexus, superas nititur ire vias.</l>
				<l n="385">Gaudet Alexander nec iam se cernit in illo,</l>
				<l>Et senior gaudens vincitur a puero</l>
				<l>Hunc alias temptare vias, maiora minari,</l>
				<l>Scutum cum gladio forcius arripere,</l>
				<l>Atque ita conversus: «Tibi laus, tibi gloria, Christe,</l>
				<l n="390">Martinoque tuo perpetualis honor,</l>
				<l>Qui tantum decus hoc tantillo in corpore formas</l>
				<l>Et nares nostras spargis hodore bono.</l>
				<l>Quas mihi, Christe, rosas et quam bona lylia fingis!</l>
				<l>Et quam purpureas aspicio violas!</l>
				<l n="395">O quae bella manent, quae vulnera symoniales</l>
				<l>Et quam scismaticis intolerabilia!</l>
				<l>Non hunc sub specie cuiuslibet utilitatis</l>
				<l>Inficies maculis, Symon avare, tuis,</l>
				<l>Quae me, cum fureres Cadulumque in bella vocares,</l>
				<l n="400">Aspersere notis turpibus et variis,</l>
				<l>Cum miser et captus Romanae sedis amore</l>
				<l>Distraxi decimas militibusque dedi,</l>
				<l>Distraxi praetio curtes fecique libellos,</l>
				<l>Prebendas praetii sub datione dedi,</l>
				<l n="405">Et quae multa mihi longo plangenda dolore,</l>
				<l>Ne his incorrectis tollat amara dies.</l>
				<l>Sed quia poeniteo, iam, quae inconsultius egi,</l>
				<l>Permutare libet et melius sapere.</l>
				<l>Iam canonum decreta sequar scriptumque Leonis,</l>
				<l n="410">Quod proprium nostrae contulit ecclesiae,</l>
				<l>Et si quid patres proprium sancxere priores,</l>
				<l>Quod sacrosanctis usibus expediat.</l>
				<l>Sic iubeo, sit legitimum, sit perpetuale,</l>
				<l>Ut res ecclesiae non cadat in praetium.</l>
				<l n="415">Hac in sede volo, nemo sibi proprietatem</l>
				<l>Vindicet et partes nemo sibi faciat.</l>
				<l>Bis sex presbiteri, VII sint officiales</l>
				<l>Et sub eis totidem, qui sacra vasa ferant.</l>
				<l>Quatuor addantur, qui non hac sorte fruantur</l>
				<l n="420">Nec sint in gradibus his vel in ordinibus.</l>
				<l>Quisquis presbitero succedit, presbiter esto,</l>
				<l>Et gradibus reliquis sit ratio similis.</l>
				<l>Si nondum est, ipso fieri non differat anno,</l>
				<l>Aut cadat et stipem perdat et officium.</l>
				<l n="425">Quaque die missae celebris sollempnia fiant,</l>
				<l>Ut mos est primis omnibus ecclesiis.</l>
				<l>Et si quid minus est aut amplius ad rationem,</l>
				<l>Tu, Deus, huic puero scire et amare dabis,</l>
				<l>Quem volo, quem cupio pro me tua pondera ferre</l>
				<l n="430">Non iam, quod meus est, sed quia te sequitur».</l>
				<l>Haec senior secum. Post haec, ut corde gerebat,</l>
				<l>Devotus properat omnia perficere.</l>
			</lg>
		</div>
		<div type="section">
			<head>1,1<note>vv. 433-726</note></head>
			<lg>
				<l>At puer, ut puerum, sed non pueriliter egit</l>
				<l>Et laqueos huius temporis explicuit,</l>
				<l n="435">Sentit adesse dolos iuveniles et graviori</l>
				<l>Tactus ab ygne tamen pugnat et esse puer</l>
				<l>Incipit et pueri motus et simplicitatem</l>
				<l>Affectare magis et magis exprimere.</l>
				<l>Integer a vitiis puerilibus ad iuveniles</l>
				<l n="440">Annos accedit, nec puer esse sinit.</l>
				<l>Et sicut radix generosi germinis, altos</l>
				<l>Cum fecit ramos et decoravit eos</l>
				<l>Floribus et fructu, non perdit proprietatem,</l>
				<l>Set sapit et flagrat dulcius et melius,</l>
				<l n="445">Sic innata semel divini gratia roris</l>
				<l>Festinat fructum tempore ferre suo,</l>
				<l>Nullis turbinibus, nullius grandinis ira</l>
				<l>Florem cum foliis non habitura suum.</l>
				<l>Non illum levitas ad inania precipitavit,</l>
				<l n="450">Nec caro traxit eum quodlibet ad vitium:</l>
				<l>Inter divitias et tanti patris honores</l>
				<l>Non est mutatus a bonitate sua.</l>
				<l>Qui putat hanc facilem Christo sub iudice pugnam</l>
				<l>Non flecti levibus atque libidinibus,</l>
				<l n="455">Iste potest gelidas ygnis contendere flamas</l>
				<l>Et mare paccatum ducere, quando tumet.</l>
				<l>Si tamen est aliquis, qui tantos nesciat estus</l>
				<l>Et sine naufragio transierit pelagus,</l>
				<l>Non tamen idcirco credat non esse periclum</l>
				<l n="460">Quamvis tranquillo pandere vela salo;</l>
				<l>Equoris instar habet miserae temptatio carnis</l>
				<l>Et circumfertur turbinibus variis;</l>
				<l>Instar habet calidae sartaginis, utque voraci</l>
				<l>Tangitur afflatu, fervet ab ygne suo.</l>
				<l n="465">De tactu carnis oritur contagio mentis,</l>
				<l>Et fiunt oculi pervia porta mali;</l>
				<l>Perque alios sensus quasi quelibet ostia mortis</l>
				<l>Introeunt propriis quaeque nociva viis;</l>
				<l>Quae nisi conservat vigili custodia visu,</l>
				<l n="470">Non est virtutis aut rationis opus.</l>
				<l>Et quis ad haec fortis, quis ydoneus ista cavere,</l>
				<l>Si non advigilet desuper ipse Deus?</l>
				<l>Quem gula non capiat? Quis non in fornice ludat?</l>
				<l>Et quis avaritiae non paret ultro sinum?</l>
				<l n="475">Quis gratis etiam non succendatur ab ira?</l>
				<l>Et quis tristitiam frangat et accidiam?</l>
				<l>Quis non infletur? Quis non amet altior esse?</l>
				<l>Quisque ferat similem cernere sive parem?</l>
				<l>His octo vitiis tantus comitatus adheret,</l>
				<l n="480">Ut quodvis habeas, cetera vix caveas.</l>
				<l>Haec contra vitam disponere maxima lis est</l>
				<l>Et bellum vehemens et grave martirium,</l>
				<l>Et quanto lubricis affectibus aptior aetas,</l>
				<l>Tanto debetur gloria maior ei.</l>
				<l n="485">Miramur pueros gladiis et fustibus olym</l>
				<l>Sustinuisse mori, quam violare fidem.</l>
				<l>Miramur teneras gladios optasse puellas,</l>
				<l>Quam potuisse pati damna pudicitiae.</l>
				<l>Fortis amor, quem nulla potest tortura domare,</l>
				<l n="490">Et fugit ad gladium, ne cadat in vitium.</l>
				<l>Fortis amor, quem non superat violentia carnis,</l>
				<l>Nec sequitur curas eius et inlecebras.</l>
				<l>Fortis amor, qui sic hominem corroborat intus,</l>
				<l>Ut non attendat tristia quaeque foris.</l>
				<l n="495">Sed quod tempestas non excutit, excutit hestas,</l>
				<l>Atque potest luxus, quod nequit ipse furor.</l>
				<l>Multi tortores et multae sustinuerunt,</l>
				<l>Et proprios motus non potuere pati</l>
				<l>Et, cum sevitias superassent imperiales,</l>
				<l n="500">Cesserunt flamis mollibus et vitiis.</l>
				<l>Sic sic non minus est vitiosos frangere motus</l>
				<l>Quam superasse minas iudicis et gladios.</l>
				<l>Hunc ergo iuvenem, sed non iuveniliter, esse</l>
				<l>Quis non miretur? quis queat exprimere?</l>
				<l n="505">Non amplexari, non ludere, non epulari</l>
				<l>Inter consimiles, bellica causa patet.</l>
				<l>Bellica res plane, nisi quod neque gloria par est,</l>
				<l>Et minus est gladio cedere quam vitio.</l>
				<l>Qui fortem superat, necdum satis usque triumphat,</l>
				<l n="510">Dum superest vitium litigiumque facit.</l>
				<l>Qui vincit vicium, tanto est victoria maior,</l>
				<l>Quam sibi substernit se quoque cum vicio.</l>
				<l>Qui cedit gladio, necdum victoria laedit,</l>
				<l>Dum superest animus et bene castra regit.</l>
				<l n="515">Adde, quod hostis homo foris est, cum forcius urget;</l>
				<l>At vicium, vel cum vincitur, intus agit</l>
				<l>Atque, ubi deficiunt vires, se fingit abesse</l>
				<l>Et latet ad tempus, ut noceat gravius.</l>
				<l>An non intus agit, tenui cum pectora telo</l>
				<l n="520">Perforat et loquitur cordis in aure tibi?</l>
				<l>Iam peregrinatur mulier vel forsan obivit,</l>
				<l>Et tamen hanc intus seva libido facit.</l>
				<l>Hostis habest, tamen hunc odio quasi cominus urget,</l>
				<l>Et dum persequeris, corda cruenta facis.</l>
				<l n="525">Sic trahitur, sic distrahitur miseranda iuventus</l>
				<l>Et se dilacerat et sibi bella facit.</l>
				<l>Spiritus est intus et spiritualia querit,</l>
				<l>At caro, quae sua sunt, captat agitque foris.</l>
				<l>Hanc legem carnis puerilis non habet aetas</l>
				<l n="530">Et carnis stimulos non videt ante suos.</l>
				<l>Ut quasi per legem valet aetas ad rationem,</l>
				<l>Fervet peccatum cognicione boni.</l>
				<l>Et sic comota civili sedicione</l>
				<l>In binos homines scinditur unus homo:</l>
				<l n="535">Alter amat pacem, litem desiderat alter,</l>
				<l>Alter amat superos, alter ad yma ruit.</l>
				<l>Iste voluptatem mavult, hic sobrietatem,</l>
				<l>Hic sua largitur, ille aliena rapit.</l>
				<l>In tam diverso sub eodem pectore motu</l>
				<l n="540">Felix, qui gladio non cadit ipse suo.</l>
				<l>Forcior est, inquit sapiens, quisquis dominatur</l>
				<l>Ipse sibi, turres exsuperante viro.</l>
				<l>Hanc qui vincit aquam neque tanto leditur ygni,</l>
				<l>In refrigerium perveniet facile.</l>
				<l n="545">Non illum carnalis homo, non gloria mundi,</l>
				<l>Non terrena lues auferet ulla sibi.</l>
				<l>Hunc adolescentem dicit scriptura beatum,</l>
				<l>Quem iuvat a primo tempore ferre iugum.</l>
				<l>Et causam dicit, quia se super ipse levavit,</l>
				<l n="550">Hoc est, de lecto languida membra tulit,</l>
				<l>Vel quasi sordentem rapuit de stercore carnem</l>
				<l>Atque coegit eam non sibimet sapere.</l>
				<l>Et bona subiungit, quae sint factura beatum,</l>
				<l>Scilicet, ut sedeat solus et ut taceat.</l>
				<l n="555">De tali pugna sequitur victoria talis,</l>
				<l>Victoremque suum gloria talis habet,</l>
				<l>Ut sedeat cum principibus soliumque tenere</l>
				<l>Incipiat, de quo iudicet et doceat.</l>
				<l>Grandis honor grandem desiderat ante laborem,</l>
				<l n="560">Recturusque alios se regat ipse prior.</l>
				<l>Si quis non didicit proprios sedare tumultus,</l>
				<l>Turbati populi non bene frena reget.</l>
				<l>Quando pudiciciam suadebit luxuriosus?</l>
				<l>Quando pauperiem servus avariciae?</l>
				<l n="565">Et sic in reliquis; numquam potes illa docere,</l>
				<l>Quae non ipse facis; quae facis, illa doces.</l>
				<l>Ergo Anselmus adhuc iuvenis tot praelia secum</l>
				<l>Et tantos strepitus excitat et patitur,</l>
				<l>Inter tot mundi laqueos, incendia tanta,</l>
				<l n="570">Semper inexustus et sine sorde manens.</l>
				<l>Hi mores, haec egregiae constancia mentis,</l>
				<l>Iamque patet patruo dignus episcopio,</l>
				<l>Non quod adhuc satis esse putet racionibus annos,</l>
				<l>Set quia, quae faciunt, plurima conveniunt.</l>
				<l n="575">Porro quid est tempus, nisi sit cum tempore virtus?</l>
				<l>At probitas tempus anticipare solet.</l>
				<l>Si numerum curas hac in racione dierum,</l>
				<l>Multos invenies non gravitate senes;</l>
				<l>Multos invenies, quibus est lasciva senectus,</l>
				<l n="580">Et multos iuvenes tempore, non animo.</l>
				<l>Arsit adhuc iuvenem mulier temeraria Ioseph,</l>
				<l>Sed nec blandiciae, nec valuere minae</l>
				<l>Presbiteri turpes Susannam concupierunt,</l>
				<l>Presbiteros dicit Attica lingua senes,</l>
				<l n="585">Quos Danihel monitu predoctus spirituali</l>
				<l>Convicit falsos atque peremit eos.</l>
				<l>Ergo spernendi canones, qui constituerunt</l>
				<l>Etatis sumam talibus officiis?</l>
				<l>Scilicet accepta Christo de presule forma,</l>
				<l n="590">Qui metam posuit tempore, quo docuit?</l>
				<l>Nequaquam, sed ob id revocat sapiencia dignos,</l>
				<l>Ut caeci videant et magis abstineant.</l>
				<l>Verum canicies illa est, et vera senectus,</l>
				<l>Quae sensus niveos et sine labe facit.</l>
				<l n="595">Hoc sensit vir multa videns, et non male sensit,</l>
				<l>Curam divino de grege semper habens.</l>
				<l>Set quis consilium valeat penetrare supernum</l>
				<l>Aut videat tenebras illius et latebras?</l>
				<l>Papa videt iuvenem sese sapienter agentem</l>
				<l n="600">Et vult pondus ei tradere, quo premitur.</l>
				<l>Set pietatis opus non tractat cum pietate,</l>
				<l>Qui petat a mundi principe dona Dei.</l>
				<l>O quod agis, Petri successor, tune cruentas</l>
				<l>Arbitrare manus haec sacra posse dare?</l>
				<l n="605">Quis te pontificem Romana sede locavit?</l>
				<l>Nunquit non clerus, qui solet, et populus?</l>
				<l>Si licuit, proprium noli dampnare nepotem,</l>
				<l>Et si non licuit, quid Cadulo nocuit?</l>
				<l>Si Caduli mortem credis solvisse reatum,</l>
				<l n="610">Ergo cum fureret, non bene praesul eras.</l>
				<l>Si vero regi Christy partiris honorem,</l>
				<l>Ut res terrenas ille, det iste sacras,</l>
				<l>Dampnantur canones, veterem pervertimus usum</l>
				<l>Et libertatem perdimus ecclesiae.</l>
				<l n="615">De vestitura legisti pristina iura:</l>
				<l>Usum, si quaeris, haec tua sella docet.</l>
				<l>Si sumus ancillae, vendat vel prebeat ille,</l>
				<l>Si libertatis, hactenus esto satis.</l>
				<l>Mittitur ille tamen, sed qui cum Symone saevo</l>
				<l n="620">Pugnaturus erat, Symonis acta fugit.</l>
				<l>Legerat ante libros Romanae tradicionis,</l>
				<l>Legerat et veterum plurima iussa patrum,</l>
				<l>Etiam dampnarat sacrorum vendiciones</l>
				<l>Et sordes magicas Symonis et caveas,</l>
				<l n="625">Nec dubitat regem contempnere; sed quia mittis</l>
				<l>Et mansuetus erat, sic pacienter agit.:</l>
				<l>«Rex», inquit, «baculum non tollo pontificalem</l>
				<l>Nec modo sub tanto pondere pono caput.</l>
				<l>Res est ista gravis et formidanda; mederi</l>
				<l n="630">Corporibus dubitat, qui bene non didicit.</l>
				<l>Qui nescit regimen, qui nescit sydera, ventos,</l>
				<l>Et quae sit facies quandoque futura poli,</l>
				<l>Non bene praesumit pelago comittere navem</l>
				<l>Et sero tumidas frangere discit aquas.</l>
				<l n="635">Quid referam patruo, qui me tibi misit, an illi</l>
				<l>Demulcere capud credis honore meo?</l>
				<l>Non ita, quem fovit, populum crudeliter odit,</l>
				<l>Ut non tam fragilem nolit habere ducem.</l>
				<l>Non ita vel Christum vel se non diligit ipsum,</l>
				<l n="640">Ut Christy dampno gaudeat atque suo».</l>
				<l>Ille ita contemptus gemitu tabescit et ira</l>
				<l>Iamque timet vacuam ferre aliquando manum,</l>
				<l>Cum videat, qui non timeat contempnere munus,</l>
				<l>Quod soleat multa vendicione dari.</l>
				<l n="645">O, si vidisset mortes et dampna futura</l>
				<l>Et per se iacere dedecus ecclesiae!</l>
				<l>O, si vidisset, quae nos aliquando videmus,</l>
				<l>Et se corrigeret, ne sine mente foret!</l>
				<l>An sine mente fuit Babilonius ille superbus,</l>
				<l n="650">Cum silvas adiit et cibus herba fuit?</l>
				<l>Et mentem plane non amississe putamus,</l>
				<l>Qui sine consilio vivit et absque Deo?</l>
				<l>Consilium credas, qui non est ad rationem?</l>
				<l>Aut quaenam racio sedet in idolio?</l>
				<l n="655">Quae racio sedem divisit pontificalem?</l>
				<l>Quae racio potuit participare thorum?</l>
				<l>Haec nobis operum magnalia prima suorum</l>
				<l>Anselmus tribuit nec sine laude fuit.</l>
				<l>Iam pugnat, iam mirificos examinat ictus,</l>
				<l n="660">Iam miscet gladios Symonis atque suos.</l>
				<l>Post cuius reditum non longo tempore papa</l>
				<l>Decubat et claustro corporis exuitur.</l>
				<l>Mox inter lacrimas cleri populique dolores</l>
				<l>Hildebrandus oves suscipit a Domino.</l>
				<l n="665">Dum lugent, dum vota Deo pro funere solvunt,</l>
				<l>Conclamat populus, concio sacra rapit.</l>
				<l>Et ne quid vel sedicio vel factio temptet,</l>
				<l>Flens et multa quaerens ponitur in cathedra.</l>
				<l>Vita, fides comendat eum, virtusque probata</l>
				<l n="670">Et studium patriae subrogat ecclesiae;</l>
				<l>Et quia propter oves pernox erat excubiturus,</l>
				<l>Dicitur a veteri praesule Gregorius.</l>
				<l>Luca etiam turbata malo solacia quaerit</l>
				<l>Et iubet Anselmum laeta praeesse suum.</l>
				<l n="675">Clerus cum populo sollempniter absque tumultu</l>
				<l>Hoc in consilio gaudia festa canit.</l>
				<l>Sume Deus, qui corda moves, sapiencia cuius</l>
				<l>Dat brutis etiam non sua verba loqui</l>
				<l>Et racionalem privat racione prophetam,</l>
				<l n="680">Da, pater, egregios scribere posse viros.</l>
				<l>Anselmus tuus est, tuus, inquam, Gregoriusque,</l>
				<l>Et de fonte tuo rivus uterque fluit.</l>
				<l>Nos quoque te canimus, tua sunt certamina, tu nos.</l>
				<l>Et potes et debes magnilocos facere.</l>
				<l n="685">Hactenus exorsi fuimus praeludia quaedam,</l>
				<l>Ut mare mensurus navigat in fluvio.</l>
				<l>Nunc labor in manibus et rerum copia tanta est,</l>
				<l>Ut caedat veterum lingua vel ingenium.</l>
				<l>Nunc opus est maiore sono, graviore loquela,</l>
				<l n="690">Quo magis accensus hostis in arma redit.</l>
				<l>Tollis Alexandrum, fidei per devia lumen,</l>
				<l>Et lumen minuis et diadema tuis.</l>
				<l>Sed cito paccatus luctus in gaudia mutas</l>
				<l>Et lucem geminas et decus amplificas,</l>
				<l n="695">Ut nec Romanae fiat deiectio sedis,</l>
				<l>Dum se Lucanae dimidiare cupit,</l>
				<l>Et Lucanus apex non hoc magis inminuatur,</l>
				<l>Quo supra modulum non pudet ire suum,</l>
				<l>Roma Petri sedes et rerum prima per orbem,</l>
				<l n="700">Sed nec Luca sacris sedibus inferior.</l>
				<l>Roma viris, opibus omni sublimior urbe,</l>
				<l>Et fidei titulo claruit et solio.</l>
				<l>Luca fuit lucens et lucis tramite ducens,</l>
				<l>Et de Romana nobilitate cluens.</l>
				<l n="705">Nobilitas fidei de prima tradicione</l>
				<l>Lucensi formam contulit aecclesiae.</l>
				<l>Contulit et mores festivos et staciones,</l>
				<l>Quod non est Tusscis omnibus aecclesiis.</l>
				<l>Illa patres habuit claros et habebit in aevum,</l>
				<l n="710">Haec quoque magnanimos novit habere duces,</l>
				<l>De quorum meritis, virtutibus et pietate</l>
				<l>Tanquam sole suo Tuscia sola nitet.</l>
				<l>Hinc igitur quis non videat divinitus actum,</l>
				<l>Ut pariter flerent et gemerent pariter</l>
				<l n="715">Et simul esset eis et consolacio compar</l>
				<l>Et, quem non violet lancea, par clipeus.</l>
				<l>De quorum gemina virtute fideque vicissim</l>
				<l>Dicere nunc opus est, et labor inmodicus.</l>
				<l>Nam quae lingua potest, quae mens describere digne</l>
				<l n="720">Expertos tociens tanta pericla viros?</l>
				<l>Si Cicero redeat, si reddant fata Maronem,</l>
				<l>Subcumbant operi nec satis expediant</l>
				<l>Res tam nodosas, artes tam perniciosas,</l>
				<l>Et furias regis, scismaticumque nefas.</l>
				<l n="725">Sed, qui bella moves, ut cum victore triumphes,</l>
				<l>Ipse dabis titulos dicere posse tuos.</l>
			</lg>
		</div>
		<div type="section">
			<head>1,2 <note>vv. 727-1260</note></head>
			<lg>
				<l>Ergo Gregorius accepta pontificali</l>
				<l>Cura non tacuit, quod prius edocuit.</l>
				<l>Et mox Anselmum sacrat et transfundit in illum</l>
				<l n="730">Curam servandae coelitus aecclesiae.</l>
				<l>«Frater», ait, «cura, quae sunt celestia rura,</l>
				<l>Celica caelesti conveniunt pecori.</l>
				<l>Pascua sunt animae scripturae spirituales,</l>
				<l>In quibus est pecori potus et herba sacro.</l>
				<l n="735">Sed cave, ne lacerent, qui nos aliquando fatigant</l>
				<l>Et sermone vago sollicitant populos</l>
				<l>Et de scripturis intendunt recia nobis</l>
				<l>Telaque vipereis illita sanguinibus.</l>
				<l>Hos autem moneo prae cunctis esse cavendos,</l>
				<l n="740">Quos magus ille suis artibus implicuit,</l>
				<l>Qui credunt claves et sacrae sedis honorem</l>
				<l>In regum manibus et dacione situm,</l>
				<l>Ut gregibus sacris pastor quandoque futurus</l>
				<l>Ante manus homini conferat, inde Deo,</l>
				<l n="745">Ante potestati servilem iuret in usum,</l>
				<l>Quam regi summo spondeat obsequium.</l>
				<l>Ergo sedent, qui pontifices hoc ordine fiunt?</l>
				<l>Et Christo minuunt imperiale decus?</l>
				<l>Christus ait nullum dominis servire duobus;</l>
				<l n="750">Illi se gemino substituunt domino.</l>
				<l>Christus ait pecudes ipsius solius esse;</l>
				<l>Illi ius ovium regibus attribuunt.</l>
				<l>Christus ait: Per me, qui non intraverit, ille</l>
				<l>Fur est et pecorum cogitat exicium;</l>
				<l n="755">Illi per regem decertant ingrediendum</l>
				<l>Et claves ab eo turpiter accipiunt.</l>
				<l>Non est ista levis et contempnenda quaerela</l>
				<l>Et contra caelum sediciosa parum.</l>
				<l>Set non est, aiunt, mercatum symoniale,</l>
				<l n="760">Cum cadis in praecium propter episcopium.</l>
				<l>Sed quid habet tanti rerum possessio tota,</l>
				<l>Quam concessa homini forma decusque Dei?</l>
				<l>Caetera cum brutis comunia participamus,</l>
				<l>Haec habet a Domino solus et omnis homo.</l>
				<l n="765">Quare plus peccat, qui se pro munere donat,</l>
				<l>Quam qui denarium derogat in praecium.</l>
				<l>Denique, qui iurat, iam non est liber, et illi</l>
				<l>Debet in obsequium, quas dedit ante manus.</l>
				<l>Ecce vides, quantus et quam miserabilis error</l>
				<l n="770">Divinas homini complicuisse manus.</l>
				<l>Quae te culpa quidem, fili karissime, laesit,</l>
				<l>Set lotam debes credere tot lacrimis.</l>
				<l>Quae lacrimis virtus et quanta potencia, nosti,</l>
				<l>Et ter collapsus edocet ipse Petrus,</l>
				<l n="775">Qui, nisi per fletum meruisset pontificatum,</l>
				<l>Ad fratres alios non rediturus erat.</l>
				<l>At quanto melius et religiosius actum,</l>
				<l>Cum te non potuit illa ligare manus,</l>
				<l>Cum se contemptum doluit cum Symone Nero,</l>
				<l n="780">Remque novam stupuit curia cuncta diu.</l>
				<l>Sed casus varios belli solet usus habere,</l>
				<l>Et, qui nunc superat, mos tibi terga dabit.</l>
				<l>Nunc igitur multo robustior esse labora</l>
				<l>Et tales multo ludificare magis,</l>
				<l n="785">Ut per te videant, qui nondum penituere,</l>
				<l>Quid sibi, ne pereant, conveniat facere.</l>
				<l>Insta prudenter et te circumspice, fili,</l>
				<l>Actus et mores clarificare tuos.</l>
				<l>Ieiuna, vigila, lege, disce, corripe, palpa,</l>
				<l n="790">Et mala quanta vides, corrige quando potes».</l>
				<l>Haec ait, ille nichil contra, sed gaudet et illi</l>
				<l>Supplicat et sese spondet in obsequium.</l>
				<l>At vero gemitus mesto sub corde volutat,</l>
				<l>Atque suum Christo iudice dampnat opus.</l>
				<l n="795">Dum tamen omnino possit complere, quod optat,</l>
				<l>Pervigiles curas pro grege cautus agit.</l>
				<l>Gregorium sequitur et ei devotus adhaeret,</l>
				<l>Quem videt in tanta sedulitate situm,</l>
				<l>Ut iam per modicum distare putetur ab illo,</l>
				<l n="800">A quo principium nominis huius habet.</l>
				<l>Sic vigilat, sic se macerat, sic plangit et orat</l>
				<l>Et semper sese promptior efficitur.</l>
				<l>Ecclesiis priscum certat renovare decorem</l>
				<l>Et canones sacros discutit et renovat.</l>
				<l n="805">Ac primum Romam longeva febre dolentem</l>
				<l>Et bellis scissam colligit et recreat.</l>
				<l>Civiles motus et causas sedicionum.</l>
				<l>Sollicite quaerit et sine lite domat.</l>
				<l>Et facto populi conventu sepe per Urbem</l>
				<l n="810">Informat patriis legibus atque suis.</l>
				<l>Inque brevi populum tanto devincit amore,</l>
				<l>Et tanta legum comoditate ligat,</l>
				<l>Ut nemo civem, nemo spoliare viantem</l>
				<l>Audeat aut facti supplicium subeat. </l>
				<l n="815">Inde per externas legatos dirigit urbes</l>
				<l>Et mandata facit regibus et populis.</l>
				<l>Corripit, emendat, meritos pro crimine dampnat</l>
				<l>Et non personam respicit aut faciem.</l>
				<l>Format decretum terras generale per omnes,</l>
				<l n="820">Ut nemo uxorem presbiter accipiat.</l>
				<l>Si quis habet, sacris altaribus amoveatur;</l>
				<l>Si contra fuerit, prorsus abesto foris</l>
				<l>Inque sacris gradibus nulla racione ministret,</l>
				<l>Qui prius ex modico tempore continuit:</l>
				<l n="825">Qui vero cecidit sub sacri tempore cultus,</l>
				<l>Lugeat et sacris cedat ab ordinibus.</l>
				<l>Addit et, ut nullus regum, non ulla potestas</l>
				<l>Vendere presumat spirituale bonum.</l>
				<l>Nemo per laicum sacros sibi tollat honores,</l>
				<l n="830">Sed neque per regem quemlibet aut dominum.</l>
				<l>Sin alias, consors habeatur Symonis ille,</l>
				<l>Et qui investierit Nero profanus erit.</l>
				<l>Haec iubet et missos ad eas res ordinat aptos,</l>
				<l>Et qui non metuant pro pietate mori.</l>
				<l n="835">Iam nova iusticiae lux emicat et pietatis,</l>
				<l>Iam scola tyrones in nova bella facit.</l>
				<l>Haec videt Anselmus et, quem non senserat ante,</l>
				<l>Concipit ardorem sanctificare fidem.</l>
				<l>Haec ubi per terras longe perlata fuerunt,</l>
				<l n="840">Turbantur reges, desipiunt populi.</l>
				<l>Turba sacerdotum miscet fervoribus ygnem</l>
				<l>Et regum furias concitat in facinus.</l>
				<l>Dumque cupit scelerum sordes celare suorum,</l>
				<l>Fert contra papam regibus auxilium.</l>
				<l n="845">Nec sinit, ut reges subdant sua colla magistris,</l>
				<l>Dum peccare libet et nichil inde pati.</l>
				<l>O semper caecam, quo plus videt, ambicionem!</l>
				<l>Dumque tegit foveam, quam male vitat eam!</l>
				<l>Iudicium metuit, quoniam carnaliter egit,</l>
				<l n="850">Et quod iudicium triste, sed ad modicum;</l>
				<l>At vero caeli censuram perpetualem</l>
				<l>Non metuit, Christo discuciente reos.</l>
				<l>Et quid? nunc etiam cecos non iudicat ille</l>
				<l>Et non tradit eos cladibus et gladiis</l>
				<l n="855">Et dat in obprobrium et ventum dispergit in omnem</l>
				<l>Et cum rege suo vel duce flere facit?</l>
				<l>Ergo fremunt gentes et consiliantur in unum</l>
				<l>Perdere catholicos aut removere patres.</l>
				<l>Francigenae cum Teutonicis reges populique</l>
				<l n="860">In facinus iurant sacrilegumque nefas.</l>
				<l>Lingua sacerdotum, gladio truculentior omni,</l>
				<l>Regibus et populis arma nefanda parat.</l>
				<l>Mitius ille tamen populus cum rege superbit,</l>
				<l>Quem sua libertas nominat atque regit;</l>
				<l n="865">Et minus in populo desciscit clericus illo</l>
				<l>Et minus in canones et sacra iura facit</l>
				<l>Et per multimodas raciones conciliorum</l>
				<l>Ad fidei formam iusticiaeque redit.</l>
				<l>Si qui non redeunt, non se per inania scindunt</l>
				<l n="870">Nec se iustificant, ut mala tanta tegant.</l>
				<l>Teutonicam rabiem si pacificare laboras</l>
				<l>Et revocare studes ad pietatis opus,</l>
				<l>Hic labor est pugnare feris, mollire leones</l>
				<l>Et quasi Lerneos evacuare lacus.</l>
				<l n="875">Interea sacri custos Anselmus ovilis</l>
				<l>Non cessat rebus invigilare piis.</l>
				<l>Et nunc hos pretergradiens, nunc otior illos,</l>
				<l>Dum superest aliquid, nil satis esse putat.</l>
				<l>Qualis ab exilio patriam per longa revisens</l>
				<l n="880">Equora, iam prolem, iam meditatur opes,</l>
				<l>Sed licet aut zephiri molli fervore sequantur</l>
				<l>Aut spumet gravibus acta carina nothis.</l>
				<l>Nil satis est desiderio, dum litus amicum</l>
				<l>Et domus obtatae plena quietis abest.</l>
				<l n="885">Quae retro sunt non aspiciens, ardencius ille</l>
				<l>Instat agenda sibi, quae superesse videt;</l>
				<l>Quoque magis pensat honus et quem portat honorem,</l>
				<l>Hoc minus esse videt quelibet acta prius.</l>
				<l>In tanta cura sub tanto iudice ponit</l>
				<l n="890">Inde suas vires, hinc mala tanta gregis,</l>
				<l>Hinc etiam sevos morsus unguesque leonum,</l>
				<l>Qui circumveninut et pecus omne vorant.</l>
				<l>His ergo in dubiis, quid agat pia sollicitudo?</l>
				<l>Quid nisi lamentis incubet et praecibus?</l>
				<l n="895">Ut qui pastorem se nominat ex bonitate</l>
				<l>Et cognoscit oves, ipse potenter alat.</l>
				<l>Hoc facit et Domino praecibus comendat ovile,</l>
				<l>Quod comendatum sumpserat a Domino;</l>
				<l>Perque graves estus et multa frigora noctis</l>
				<l n="900">Ocursat rabidis tygribus atque lupis.</l>
				<l>Haec dum pervigili rimatur sobrietate,</l>
				<l>Invenit obtectas dupplicitate feras.</l>
				<l>Invenit errantes speciem pietatis habentes,</l>
				<l>At vero solida de pietate nichil,</l>
				<l n="905">In vestimentis agnilibus advenientes,</l>
				<l>At subtus cupidos dilacerare lupos;</l>
				<l>Hos dum voce fugat et paulo durius arcet,</l>
				<l>Non sine scissura vulneribusque redit.</l>
				<l>Sed non terretur, quia scit non militis esse</l>
				<l n="910">Ante coronari, quam fera bella pati.</l>
				<l>Dum tamen ad mentem redit anulus, omnia cedunt,</l>
				<l>Omnia vilescunt et leviora patent,</l>
				<l>Nec tanti putat graves perferre tumultus</l>
				<l>Atque impugnari talibus insidiis.</l>
				<l n="915">Quamquam per regem suscepit pontificatum</l>
				<l>Et non per portam venit in aecclesiam,</l>
				<l>Hinc neque pastorem se iudicat: ergo frequentes</l>
				<l>Fundentem lacrimas non iuvat ipse cibus.</l>
				<l>Hunc nec papa potest verbis lennire dolorem</l>
				<l n="920">Nec quisquam penitus religiosus homo.</l>
				<l>Ad quoscumque venit, quantis sua facta fatetur,</l>
				<l>Hoc vulnus reliquis omnibus ante facit.</l>
				<l>Sed quis eum dicat delicti vulnus habere?</l>
				<l>Quis laesam dicat sentibus hanc animam?</l>
				<l n="925">Non ita primevam duxit per lubrica vitam,</l>
				<l>Non ita se docuit molliter, ut potuit.</l>
				<l>Sed si dixerimus, quod ab omni sorde vacamus,</l>
				<l>Nos ipsos falso nomine decipimus.</l>
				<l>Hinc adeo plorat, qui mentis vulnera curat,</l>
				<l n="930">Et lapsum linguae deputat in scelere.</l>
				<l>Deputat herrorem, quod non facit ad racionem,</l>
				<l>Et quodcumque facit plusve minusve luit.</l>
				<l>Ipsos defectus humanae debilitatis</l>
				<l>Ut quaedam lesae vulnera mentis habet.</l>
				<l n="935">Iudicium vulgi de se non curat habere,</l>
				<l>Intus miratur se suumque decus:</l>
				<l>Ad formam remeat, forma se cernit in illa,</l>
				<l>Ad quam se factum caelitus esse videt.</l>
				<l>In tantum gaudet, quantum non discrepat illi,</l>
				<l n="940">Quod minus aut contra, purificat lacrimis.</l>
				<l>Et quid ad haec satis est? quid ad istam simplicitatem</l>
				<l>Hoc in mortali carcere sufficiat?</l>
				<l>Quid sibi vult Paulus raptus super ardua caeli,</l>
				<l>Cum se infelicem corpore mortis ait?</l>
				<l n="945">Cumque creaturam vanis probat esse subactam,</l>
				<l>Hoc est a veteri condicione novos,</l>
				<l>Flere tamen iuges lapsus semperque timere</l>
				<l>Hos quoque, quos primos spiritus ipse facit?</l>
				<l>Et cum deplangit necdum se iustificatum,</l>
				<l n="950">Quamvis nequaquam conscius ipse sibi?</l>
				<l>Hic dolor Anselmum cruciat; solacia nulla,</l>
				<l>Set cinere et sacco languida membra domat.</l>
				<l>Ipsa etiam sacrae sacra vernula religionis,</l>
				<l>Perfidiae terror, subsidium fidei,</l>
				<l n="955">Sedula pontificum nutrix Matilda piorum,</l>
				<l>Sepe illum lacrimis et racione monet,</l>
				<l>Ne se destituat, ne se sine patre relinquat</l>
				<l>Implicitam tantis cladibus atque minis,</l>
				<l>Neve locum faciat doctoribus impietatis,</l>
				<l n="960">Quod, si deficiat, machina tota ruat.</l>
				<l>«Ecce vides», inquit, «quia concutit omnia Symon</l>
				<l>Et iam pontificum forcior hasta tremit.</l>
				<l>At tu, quem potui fortem sperare columnam,</l>
				<l>In qua subsideam, si qua ruina labam,</l>
				<l n="965">Tu fugis et latebras in tali tempore quaeris?</l>
				<l>Et quis servabit, te fugiente, locum?</l>
				<l>Si metuis, recte; sed habet dilectio vires,</l>
				<l>Ut, si perstiteris, ex pietate tegat.</l>
				<l>Peccasti; sed habes medicinam spemque fidemque,</l>
				<l n="970">Sicut saepe doces, cum pia corda mones.</l>
				<l>Petrus peccavit Dominumque Deumque negavit,</l>
				<l>Set lacrimis lotus mansit apostolicus.</l>
				<l>Ipse miser Symon, si vere penituisset,</l>
				<l>Quod precio peciit, gracia sola daret.</l>
				<l n="975">Te quoque, quandoquidem sentis cum Symone nostro,</l>
				<l>Symonis alterius actio nulla nocet.</l>
				<l>Omnia munda facit prorsus confessio munda,</l>
				<l>Et te nequaquam purificare potest?</l>
				<l>Si nos decipitis, cur haec sic esse docetis?</l>
				<l n="980">Si non decipitis, cur aliter facitis?</l>
				<l>Sed me contempnis, sed non sum te patre digna;</l>
				<l>Lucensis populus, obsecro, quid meruit?</l>
				<l>Si meruit, quia lubricus est et sediciosus</l>
				<l>Et cum rege suo desipit atque facit,</l>
				<l n="985">Non desunt plures, quibus error displicet iste</l>
				<l>Et quibus est odio nominis huius odor.</l>
				<l>Hos quibus esponis, sub quo tutore relinquis?</l>
				<l>Omnia pervadent diripientque lupi.</l>
				<l>Hanc quoque iacturam si despicis, obsecro, saltem</l>
				<l n="990">Respice pastorem pontificemque tuum,</l>
				<l>Qui commendavit tibi curam pontificalem</l>
				<l>Et regis factum fecit abesse procul.</l>
				<l>Ergo vel illius, si nostri non misereris,</l>
				<l>His in temporibus auxiliare malis;</l>
				<l n="995">Et Ihesum metue, qui nos in sanguine sacro</l>
				<l>Lavit et exspectat caelica regna dare».</l>
				<l>Ille tamen perstat; sed agit pietate dolosa,</l>
				<l>Ne cuiquam pateat, cum fugitivus eat.</l>
				<l>Ergo parat sumptus, et quae labor et via poscit,</l>
				<l n="1000">Et socios habiles, et peregrinus abit.</l>
				<l>Alpibus emensis preceps torrente profundo</l>
				<l>Offertur Rodanus, post vada cuius eum</l>
				<l>Respirare iubet patris gratissima sedes</l>
				<l>Egidii, multis nota et amata domus,</l>
				<l n="1005">Et miranda satis virtutum nobilitate</l>
				<l>Atque novis rebus, quas facit Egidius</l>
				<l>Per Dominum, quin ymo Deus sua munera praebens</l>
				<l>Per famulum, quorum signa patere facit,</l>
				<l>Ut cum pendentes laquearibus hospes ab altis</l>
				<l n="1010">Cereas species viderit, ipse quoque</l>
				<l>Gaudeat et similem, si forte rogaverit et non</l>
				<l>Diffisus fuerit, promereatur opem.</l>
				<l>Quae dum perlustrat, mentem subit, ut pater ille</l>
				<l>Patris opes, patriam cunctaque deseruit</l>
				<l n="1015">Et post circuitus longos terraeque marisque</l>
				<l>Duxit in angusto tempora longa specu,</l>
				<l>Et: «Quid», ait, «facimus? aut quo discurrimus ultra,</l>
				<l>Ut quid decipimur, o miseranda caro?</l>
				<l>Fugisti patriam, cognatos deseruisti,</l>
				<l n="1020">Sed dum te sequeris et tua vota tenes</l>
				<l>Et famulos ducis et cenas deliciose</l>
				<l>Atque licenter agis, non satis esse puto.</l>
				<l>Ecce locus, fratres, et quae sunt religionis,</l>
				<l>Dum circumferimur, et locus ipse fugit.</l>
				<l n="1025">Egidius satis est exemplo regia proles,</l>
				<l>Quem Gallis patrem Grecia maesta dedit.</l>
				<l>Accedit, quia de Clunii novitate redundat</l>
				<l>Iugis et ad fundum vitreus iste liquor.</l>
				<l>Hic tyrocinii nostri primordia sudent,</l>
				<l n="1030">Iste locus ceram formet in effigiem.</l>
				<l>Hic deponatur vetus haec et terrea vestis,</l>
				<l>Et nova texatur, quam nova lana facit.</l>
				<l>De veteri lana conteximus omnia vana,</l>
				<l>Iste locus lanam fertque facitque novam.</l>
				<l n="1035">Quid novus ad veterem? iam denique peniteamus</l>
				<l>Et discamus in ac bellica signa domo».</l>
				<l>Nox erat, et sociis somnoque viaque gravatis</l>
				<l>Se monasterio contulit atque Deo.</l>
				<l>Expergiscentes et eum non invenientes</l>
				<l n="1040">Omnia percurrunt et veneranda loca.</l>
				<l>Quo vix invento, clamoribus omnia replent</l>
				<l>Et lacrimis, quales tanta quaerela dabat.</l>
				<l>Sed qui iam mundum dampnarat et eius amorem,</l>
				<l>Non sentit lacrimas et fugit ad latebras.</l>
				<l n="1045">Scilicet illius non inmemor, ad Benedicti</l>
				<l>Formam nutrices deserit et socios.</l>
				<l>Ergo illi redeunt miracula tanta stupentes,</l>
				<l>Mirantes hominem non moriendo mori.</l>
				<l>Ille autem vivit et se tum vivere primum</l>
				<l n="1050">Cogitat et gaudet vincula rupta sibi,</l>
				<l>Ut quem tempestas longa formidine terret</l>
				<l>Et circumducit exagitatque diu</l>
				<l>Et nunc sublimem velut inter sydera tollit,</l>
				<l>Nunc inter fluctus retrahit in baratrum,</l>
				<l n="1055">Nunc rapit in scopulos, at nunc illidit arenis,</l>
				<l>Si tamen amissis rebus abire potest,</l>
				<l>Felicem sese tum primum sentit et illas</l>
				<l>Sarcinulas vel opes laetus abire sinit:</l>
				<l>Sic mundi curas et pondus diviciarum</l>
				<l n="1060">Anselmus quoque gaudet abisse modo.</l>
				<l>Haec est excelsi manus et mutacio dextrae,</l>
				<l>Qua datur, ut iustus iustificetur adhuc</l>
				<l>Et, qui sordebat, ut nix in frigore fiat</l>
				<l>Aut sicut lanae candida forma novae.</l>
				<l n="1065">Sic, ubi mutatus habitu veteresque professus</l>
				<l>Exuvias iterum ponere, cura fuit</l>
				<l>Non altum sapere, sed nec sublimia fari</l>
				<l>Et parere patri dulciter et socio.</l>
				<l>Et quasi tunc primum fidei cepisset odorem</l>
				<l n="1070">Sensissetque bonae gaudia longa spei,</l>
				<l>Sic ardet fontemque novae dulcedinis istum,</l>
				<l>Quo magis accedit, longius esse putat.</l>
				<l>Ah! quociens luget, quociens mala gaudia plangit</l>
				<l>Et plorat laqueos, terra caduca, tuos,</l>
				<l n="1075">Cum videt e summo quasi culmine religionis,</l>
				<l>Et quod formidat et quod habere cupit.</l>
				<l>Aspicit hinc vallem piceo fetore calentem,</l>
				<l>Hinc colles plenos floribus atque rosis.</l>
				<l>Quis referat ores distinctos et redolentes,</l>
				<l n="1080">Quos non ad tempus haec paradisus alit?</l>
				<l>Hinc procul et fetor et quae loca fetida gignunt,</l>
				<l>Quae miseras mentes turpiter afficiunt.</l>
				<l>Haec admirari, perquirere vel memorari</l>
				<l>Angelici plane luminis instar habet.</l>
				<l n="1085">Vallis in abiecto vivit terraeque profundo</l>
				<l>Deliciosa domus et speciosa lues.</l>
				<l>Mons est a viciis et ab ac putredine magnus</l>
				<l>In sublime poli sydereumque decus.</l>
				<l>Ad montes oculos collesque propheta levabat,</l>
				<l n="1090">Unde rogaret opem subsidiumque sibi.</l>
				<l>Set mons est unus et montibus alcior istis,</l>
				<l>Ad quem debet homo corda manusque dare.</l>
				<l>Christus habet flores et verni ruris hodores,</l>
				<l>De quo florescunt, qui sua iussa tenent.</l>
				<l n="1095">Hos terrenus homo nescit, quia corde gravatur</l>
				<l>Et sensu carnis debilitatur adhuc.</l>
				<l>Carnis enim dilecta Deo prudeneia non est</l>
				<l>Nec iussis eius illa subesse potest.</l>
				<l>Et sicut tenebris lux est contraria semper</l>
				<l n="1100">Et tenebrae luci iugiter officiunt,</l>
				<l>Sic animalis homo divinum nescit hodorem,</l>
				<l>Et quae discernit spiritualis homo.</l>
				<l>Sit licet eloquio fervens et noverit alta</l>
				<l>Atque profunda Dei, dum caro regnat ei,</l>
				<l n="1105">In tenebris palpat et adhuc caecutit et errat,</l>
				<l>Tamque minus noscit, quam minus illut amat.</l>
				<l>Hanc ad notitiam non multa legendo venitur;</l>
				<l>Solus amor sensit atque docere potest.</l>
				<l>Hinc etiam Christus famulis sacra dona daturus</l>
				<l n="1110">Promissumque patris exibiturus eis</l>
				<l>Dixit: «Cum veniet, quem mittam, spiritus ille</l>
				<l>Et vos lustrabit, omnia scire dabit».</l>
				<l>Omnia discuntur per amorem, quicquid amamus,</l>
				<l>Inspirante Deo novimus et sapimus.</l>
				<l n="1115">Hunc fontem quicumque bibit, non sydera curat</l>
				<l>Et rerum causas discere vel numeros,</l>
				<l>Atque caballini non quaerit pocula fontis,</l>
				<l>Omnia cum solo novit habetque Deo.</l>
				<l>Dumque magis purgat mentem caligine carnis</l>
				<l n="1120">Et desideriis eius et inlecebris,</l>
				<l>Hoc magis et lucem dulcedine conflat et ignem</l>
				<l>Transcenditque polos angelicasque domos.</l>
				<l>Set quibus haec loquimur, et quid per tanta moramur?</l>
				<l>Anselmus discat intus et intus agat.</l>
				<l n="1125">Ergo latere volens et sese dissimulare,</l>
				<l>Non valet abscondi, quando lucerna potest,</l>
				<l>Admiratur eum fratrum conventus et illi</l>
				<l>Obsequium promta sedulitate facit;</l>
				<l>Inque brevi cunctos tanto perfundit hodore,</l>
				<l n="1130">Ut lapsum coelo manna tenere putent.</l>
				<l>Omnis in Anselmo sibi sentit ab etere missum,</l>
				<l>Quo soleant pasci corda quieta, cibum.</l>
				<l>Pascuntur verbis, pascuntur religione,</l>
				<l>Pascuntur lacrimis illius atque fame.</l>
				<l n="1135">Abbas vero virum circunspicit et notat intus</l>
				<l>Virtutum radios, quos movet ipse Deus.</l>
				<l>At foris hortatur, rogat, instruit et memoratur</l>
				<l>Multiplices lapsus, insidias Satanae.</l>
				<l>Exultat, quia rupta videt tot ferrea vincla</l>
				<l n="1140">Ereptamque feris manibus hanc animam.</l>
				<l>At quia magnus homo, magna de gente creatus,</l>
				<l>Et capud egregiae plebis et urbis erat,</l>
				<l>Plus metuit, ne more suo circumfluus anguis</l>
				<l>Suggerat et vetiti tangat amore cibi.</l>
				<l n="1145">Hinc crebro affatur atque exemplaria patrum,</l>
				<l>Qui mundi latas deseruere vias,</l>
				<l>Mandat scrutari semper meliora videre</l>
				<l>Atque salutiferae commodiora viae.</l>
				<l>Laus tibi, Christe, tuos qui sic deducis alumnos</l>
				<l n="1150">Et pro terrenis utiliora paras.</l>
				<l>Te sitit Anselmus, tibi supplicat ante virentem</l>
				<l>Nec veteri victum debilitate senem.</l>
				<l>Quis ferat Anselmi fletus, et qualiter abba</l>
				<l>Solatur lacrimas flebilis ipse pias?</l>
				<l n="1155">Anselmus plorat, quia tempora perdidit et se</l>
				<l>Usque modo vanas scit tenuisse vias.</l>
				<l>At senior contra veteris dispendia vitae</l>
				<l>Deputat in melius religione nova.</l>
				<l>«Quae retro sunt», inquit, «iam preterisse sinamus;</l>
				<l n="1160">Si bona sunt, videat, qui videt atque probat.</l>
				<l>Sin aliter, multo magis est quandoque videndum,</l>
				<l>Ne bona, quae restant, tempora depereant.</l>
				<l>Te tamen et morum gravitas et maximus ordo,</l>
				<l>Quem geris, hostendunt, antea qui fueris.</l>
				<l n="1165">Nos tibi de vita meliori sive superna</l>
				<l>Multa loqui remur pene supervacuum.</l>
				<l>Iste locus liber est scriptus non pollice docto,</l>
				<l>Non atramenti murice sive croco.</l>
				<l>In tabula cordis digito Deus omnia scribit,</l>
				<l n="1170">Et multo melius, quam Moysi loquitur.</l>
				<l>Hinc et tu poteris per te cognoscere vitae</l>
				<l>Formandae melius quaelibet apta tuae.</l>
				<l>Una tamen res est, quam nos persepe docemus,</l>
				<l>Ut, quicumque sapit, non sibimet sapiat.</l>
				<l n="1175">Grammaticus, rethor, dialecticus omnia turbant</l>
				<l>Et loca corrumpunt sacra tumore suo.</l>
				<l>Quales helegit doctor bonus alta docere</l>
				<l>Et carnis sensum subdere spiritui,</l>
				<l>Ut per stultitiam superaret philosophiam,</l>
				<l n="1180">Non argumentis, non raciociniis,</l>
				<l>Tales Egidius desiderat et Benedictus,</l>
				<l>Qui nos informat atque reedificat;</l>
				<l>Qui Romam missus, ut eorum disceret artes,</l>
				<l>Advertit laqueos demonis atque dolos</l>
				<l n="1185">Elegitque Deo non multa legendo placere,</l>
				<l>Quam tali studio tollere se Domino.</l>
				<l>Sic fugiit, sic delituit solusque sub antro</l>
				<l>Addidicit praecibus, quod neque Roma capit.</l>
				<l>Quis Romanorum radio conspexit in uno</l>
				<l n="1190">Mundum, quae capere philosophia potest?</l>
				<l>Adde, quod Rigonem regalia signa ferentem</l>
				<l>Arguit et Totilam novit et admonuit.</l>
				<l>Sed iam sufficiat, quia, qui se scire laborat,</l>
				<l>Non eget eloquio Socratis et studio,</l>
				<l n="1195">Non eget astrorum cursus et tempora scire,</l>
				<l>Et quae nota Maro posse beare putat.</l>
				<l>Et nos ergo scolas non exspectamus inanes,</l>
				<l>Et si quae sapimus, talia reicimus.</l>
				<l>Scire Deum satis est, quo nulla scientia maior:</l>
				<l n="1200">Et quis scire Deum sive videre potest?</l>
				<l>Ars est una tamen, qua discitur atque videtur,</l>
				<l>Sed non hanc docuit Tullius aut didicit.</l>
				<l>Qui vacat et mentem rerum caligine purgat,</l>
				<l>Comparat intuitum mente videre Deum,</l>
				<l n="1205">Non sicut corpus magnum parvamque videtur,</l>
				<l>Aut sicut moles terrea concipitur,</l>
				<l>Aut sicut pietas aut mens discernitur ipsa,</l>
				<l>Sed miro quodam sydereoque modo.</l>
				<l>Qui modus haec primum vult fundamenta locare,</l>
				<l n="1210">Ut mens a levibus cesset imaginibus</l>
				<l>Et mundi curas, ubi senserit apropiare,</l>
				<l>Fortiter excludat et foris esse sinat.</l>
				<l>Et cum non poterit, Ihesum vocet atque praecetur,</l>
				<l>Ut gressum figat et fuget has tenebras.</l>
				<l n="1215">Ihesus habet lucem, sine quo mendicat et errat,</l>
				<l>Qui se cumque putat scire vel esse aliquit.</l>
				<l>Hanc ad doctrinam carnem macerare valebit</l>
				<l>Et vigili cura sollicitam facere.</l>
				<l>Set modus est; et in hoc multos peccasse videmus,</l>
				<l n="1220">Qui non castigant corpora, sed perimunt;</l>
				<l>Dumque putant carnem servili more domare,</l>
				<l>Lassescunt, languent et medicantis egent.</l>
				<l>Ac tum solliciti fiunt et murmuriosi</l>
				<l>Et vexant alios debilitate sua.</l>
				<l n="1225">Ergo sit hebrietas procul atque crapula nobis,</l>
				<l>Et satis est nullo corda gravare cibo.</l>
				<l>Prodest et linguam compescere sive ligare,</l>
				<l>Ut vix quaesitum possit habere sonum.</l>
				<l>Multa loqui mentis conturbat simplicitatem,</l>
				<l n="1230">Et passim rapimur multiplicante sono.</l>
				<l>Hic quoque corporeus, dum currit ad omnia, visus</l>
				<l>A contemplando fertque traitque Deo;</l>
				<l>Non tamen illius meruit demencia laudem,</l>
				<l>Qui sibi iam cecus lumen utrumque tulit.</l>
				<l n="1235">Sunt et quae poteris discernere noxia quaedam,</l>
				<l>Et quae non poteris innumerabilia.</l>
				<l>Tu tamen esto vigil et pervigil illa notare</l>
				<l>Atque notata semel frangere vel fugere.</l>
				<l>Unum, quod superest, in verbi calce monemus,</l>
				<l n="1240">Ut, quae iussus eris, continuo facias.</l>
				<l>Iniussus nichil arripias; contende placere</l>
				<l>Omnibus et fratres hos quasi frater habe».</l>
				<l>Sic senior; contra paucis ita reddidit ille,</l>
				<l>Carne quidem invenis, sed gravitate senex:</l>
				<l n="1245">«Non est discipuli sese conferre magistro;</l>
				<l>Sufficit ad meritum, quo vocat ille, sequi;</l>
				<l>Non ego contendo sapiens mihi velle videri,</l>
				<l>Qui non haec facerem», si mihimet saperem.</l>
				<l>Sed quia non sapio, subiectus ad omnia fio,</l>
				<l n="1250">Gratulor auctori, qui mihi tanta facit.</l>
				<l>Deserui vanos homines et sediciosos,</l>
				<l>Deserui mortem, deserui baratrum;</l>
				<l>Inveni patrem cum fratribus et paradisum,</l>
				<l>Inveni vitam cumque quiete Deum.</l>
				<l n="1255">Desipiam, si non faciam vigilanter et omni</l>
				<l>Cura, ne perdam, quae bona tanta datis.</l>
				<l>Adiuvet Omnipotens, sed et intercessio vestra,</l>
				<l>Ut non deficiam. Sic ait et latebram</l>
				<l>Laetior ingreditur, ubi caelicus ordo moratur,</l>
				<l n="1260">Et se militiam format ad angelicam.</l>
			</lg>
		</div>
		<div type="section">
			<head>1,2 <note>vv. 1261-1442</note></head>
			<lg>
				<l>Erepto sociis Anselmo rumor in omnem</l>
				<l>Spargitur Italiam, non sine tristicia.</l>
				<l>Lucensis vero clerus populusque patresque</l>
				<l>Lugent exicium corde dolente suum:</l>
				<l n="1265">«O, quid fecisti, pastor bone, deseruisti</l>
				<l>Plebem commissam caelitus et patriam!</l>
				<l>Quae racio, quae causa potest purgare reatum</l>
				<l>In mortem tantas precipitasse animas?</l>
				<l>Ut sedeas solusque vaces, pecus omne vorandum</l>
				<l n="1270">Liquisti saevis saevior ipse feris.</l>
				<l>Ergo boni pastoris erunt haec signa, luporum</l>
				<l>Morsus et iuges insidias fugere?</l>
				<l>Quid Petrus? Non opposuit capud ille periclo?</l>
				<l>Et Paulus simili non cecidit gladio?</l>
				<l n="1275">Denique Martinus, Turonorum pastor et huius</l>
				<l>Custos aecclesiae, monachus ante fuit;</l>
				<l>Sed cum tederet et multis opprimeretur,</l>
				<l>Ad monasterium non retro terga dedit.</l>
				<l>Et nunc, quid facimus? Sine praesule vivere mors est;</l>
				<l n="1280">Te vivo nobis nemo praeesse potest.</l>
				<l>Iuncta viro mulier divina lege tenetur</l>
				<l>Et vivente viro non erit alterius».</l>
				<l>Sic flentes papae rem gestam scribere curant</l>
				<l>Et reddi patrem multa dolendo rogant:</l>
				<l n="1285">«Si pater es nec filiolos abdicere quaeris,</l>
				<l>Nunc erga miseros viscera patris habe.</l>
				<l>Orbati sine morte sumus, vivoque parente</l>
				<l>Nec pater est nobis nec sine patre sumus.</l>
				<l>Luca quidem levis est populus multumque fatigat</l>
				<l n="1290">Atque gravat mores improbitate bonos.</l>
				<l>Set laceras pecudes non debet spernere pastor,</l>
				<l>Quas comisit ei provida cura Dei.</l>
				<l>Si capud aut stomacum iam nulla molestia tangit,</l>
				<l>Non opus est medicis aut medicina mali.</l>
				<l n="1295">Quo magis erramus, magis et rectolis egemus,</l>
				<l>Et qui corripiat durius et feriat.</l>
				<l>Nunc igitur patrem, quem desuper ipse dedisti,</l>
				<l>Qui nos lactabat dulcibus alloquiis,</l>
				<l>Redde peroratus per Christum, per pietatem,</l>
				<l n="1300">Sicut oves curas, et sine fraude vivas».</l>
				<l>Papa videns viduam non sicut funere Lucam,</l>
				<l>Factum miratur et dolet; at populi</l>
				<l>Detergit lacrimas, promittit reddicionem</l>
				<l>Et grates studio laetificatus agit.</l>
				<l n="1305">Sicut pastoris vigilancia curat ovile,</l>
				<l>Sic et pastorem quaerit ovile suum.</l>
				<l>Pastor oves pascit, pastorem novit ovile,</l>
				<l>Absentem quaerit et vocat et repetit:</l>
				<l>«Hoc bene fecistis, sed iam desistite, fratres,</l>
				<l n="1310">Et gaudete magis glorificare Deum.</l>
				<l>Sensistis tandem vestri pastoris amorem</l>
				<l>Et desiderium, quo calet ante Deum.</l>
				<l>Non est Anselmus, quales mala curia mittit,</l>
				<l>Et si misit eum, penitet atque luit.</l>
				<l n="1315">Nunc quasi de caelo venientem suscipiemus</l>
				<l>Et vobis alium restituemus eum».</l>
				<l>Sic ait et format voces et praecipit illi,</l>
				<l>Ut iam iam redeat aut anathema ferat.</l>
				<l>«Peccasti: quis te docuit, quae littera monstrat,</l>
				<l n="1320">Ut semel acceptam destituas cathedram?</l>
				<l>Quando potest vivus nuptam viduare maritus?</l>
				<l>Sed neque converti, si negat illa, potest.</l>
				<l>Hoc sacramentum Paulus declarat aperte,</l>
				<l>Et Christus speciem dicit et ecclesiae.</l>
				<l n="1325">Quando dimittit iunctam sibi sanguine Christus?</l>
				<l>Quando facit viduam, quam fovet, aecclesiam?</l>
				<l>Sic ergo Christy quicumque vicarius extat,</l>
				<l>Non debet nupta sponte carere sua.</l>
				<l>Una tamen causa est, qua posset dissociari ,</l>
				<l n="1330">Si corrupta fides, si male scisma sapit,</l>
				<l>Sicut dissolvi carnalia vincula possunt,</l>
				<l>Ut semel alterutrum foedat adulterium.</l>
				<l>An gratus quippe torus est, ut decidat alter,</l>
				<l>Et breve palliolum non bene utrumque tegit.</l>
				<l n="1335">Sed domino Ihesu Christo miseranter agente</l>
				<l>Catholicam servat nunc quoque Luca fidem.</l>
				<l>Quod metuis, scimus, sed iam satis esse putamus</l>
				<l>Planctus et lacrimas, frater amande, tuas.</l>
				<l>Ergo negas Petrum dissolvere posse reatum?</l>
				<l n="1340">Ergo negas illi tradita claustra poli?</l>
				<l>Si sic sentimus, frater, perversa docemus,</l>
				<l>Nec tu, si sentis talia, salvus eris.</l>
				<l>Ieiunes licet et corpus vigilando fatiges</l>
				<l>Et fixis genibus lumen ad astra leves,</l>
				<l n="1345">Non potes ad veniam nisi sic credendo venire,</l>
				<l>Sicut nos docuit, qui docet ipse Petrus.</l>
				<l>Ergo redi veteremque tuum depone tumorem,</l>
				<l>Quem nimium blanda simplicitate tegis.</l>
				<l>Hiccine non tumor est et ceca superbia nolle</l>
				<l n="1350">Credere vel patris consilium fugere?</l>
				<l>Scilicet in latebris Deus est absconditus atque</l>
				<l>Destituit sedes deseruitque suas.</l>
				<l>Nunc illi loqueris, illi commissa fateris</l>
				<l>Iamque lavas nitido corda manusque nitro.</l>
				<l n="1355">Nos peccatores, qui vitae verba docemus,</l>
				<l>Qui solem patimur pro grege, quem regimus.</l>
				<l>Non sentis adeo, vel cum dolor alcius urget,</l>
				<l>Lamentum populi tristiciamque tui?</l>
				<l>Quantae te viduae, quibus est sollacio nulla,</l>
				<l n="1360">Quanti pupilli nocte dieque gemunt!</l>
				<l>Non redit ad mentem Matildis, te moritura</l>
				<l>Sublato studiis consiliisque suis?</l>
				<l>Me taceo, me pretereo, quem si voluisses</l>
				<l>Vivere, sub tanto pondere non fugeres.</l>
				<l n="1365">Denique non retines, quia, cum residente Maria</l>
				<l>Sollicitaretur Marta labore, stetit</l>
				<l>Et doluit solam verbum gustare Mariam,</l>
				<l>Set neque consedit nec tamen illa stetit?</l>
				<l>Debueras ergo nobiscum sollicitari</l>
				<l n="1370">Et non ipse tibi quaerere, quae tua sunt.</l>
				<l>Assideant Domino, quibus est permissa potestas;</l>
				<l>Tu, cui susceptum deseris officium?</l>
				<l>Porro turbamur, set et hoc patet esse necesse,</l>
				<l>Et Domino Marthae sollicitudo placet.</l>
				<l n="1375">Ergo redi curamque datam ne desere, si me</l>
				<l>Curas et Petrum quaeris habere ducem».</l>
				<l>Abbati vero scribit, rogat atque decenter</l>
				<l>Arguit et tandem non retinere iubet:</l>
				<l>«Scimus, quicquid agis, quantum potes ipse videre,</l>
				<l n="1380">Ad laudem Christy convenienter agis.</l>
				<l>Et sicut Paulus omnem desiderat esse</l>
				<l>Consimilem factis consiliisque suis,</l>
				<l>Tu quoque sic optas; sed non est, optime fili,</l>
				<l>Una salutiferae secta putanda viae.</l>
				<l n="1385">Conveniunt Christo virgo, thorus et viduata,</l>
				<l>Conveniunt fortes, conveniunt fragiles.</l>
				<l>Convenit armorum racio pro pace tenenda,</l>
				<l>Convenit et domitor ruris in arte sua</l>
				<l>Convenit orator supremus et ultimus ordo,</l>
				<l n="1390">Per quem subsistunt atque valent alii.</l>
				<l>Nec minus apta Deo concedimus ocia vestra</l>
				<l>Et Rachel lumen novimus et speciem.</l>
				<l>Set neque tu lippam debes contempnere Lyam,</l>
				<l>Quam patriarcha sibi pro grege consociat;</l>
				<l n="1395">Nonne magis lippus iusta racione videtur,</l>
				<l>Qui propter speciem ducere vult sterilem?</l>
				<l>Adde quod et maior natu describitur ista</l>
				<l>Atque maritali dignior ante thoro.</l>
				<l>Sic legimus, sed vester amor, nisi decipiatur,</l>
				<l n="1400">Semper in amplexu Rachel habere cupit.</l>
				<l>Inde adeo quasi preter eam via nulla salutis</l>
				<l>Iam plus, quam satis est, dicitis et facitis.</l>
				<l>Quae racio Lucam fecit viduare marito?</l>
				<l>Quando potest solvi copula coniugii?</l>
				<l n="1405">Nunquid Gregorius non dampnat religionem,</l>
				<l>Quam non consensus roborat atque facit?</l>
				<l>Nonne iubet reddi iam tonso crine maritum,</l>
				<l>Qui contra placitum coniugis induerat?</l>
				<l>Nonne maritus erat, quem tu tibi subripuisti,</l>
				<l n="1410">Quem tua vel Lucae vel mihi culpa tulit?</l>
				<l>Obsecro, nonne tibi lamenta videre videris,</l>
				<l>Quae facit ante Deum plebs viduata suum?</l>
				<l>Fac igitur te ipsum quasi iudicis ante tribunal</l>
				<l>Et pro te iussum dicere, quid facies?</l>
				<l n="1415">Quid respondebis? Clamat viduata marito,</l>
				<l>Clamat ovis metuens insidiante lupo.</l>
				<l>Quid, cum sit Dominus, qui iudicat, et pecus eius,</l>
				<l>Quod perit, et proles illius ipsa dolens?</l>
				<l>Haec tu debueras animo tractare nec unquam</l>
				<l n="1420">Iniussu nostro; pontificem sed age,</l>
				<l>Redde virum viduae, proli quoque redde parentem,</l>
				<l>Pastorem peccori, pontificem aecclesiae.</l>
				<l>Sin alias, et ei non proderis et tibi durum</l>
				<l>Iudicium facies praesule Gregorio».</l>
				<l n="1425">Abba videns papam contra sua cepta iubere</l>
				<l>Anselmum tristem tristior ire sinit.</l>
				<l>Quis referat fletus, clamores atque quaerelas,</l>
				<l>Quas fecit in celum religionis amor?</l>
				<l>«Me miserum, quonam redeo! Quae stagna baratri,</l>
				<l n="1430">Et quas intueor Eumenidum facies!</l>
				<l>Quos mihi terrores et quae tormenta minatur,</l>
				<l>Qui cubat in Stigio Cerberus ille lacu!</l>
				<l>O durum patrem! Quis facit talia patrum,</l>
				<l>Quis nisi crudelis audeat ista pater!</l>
				<l n="1435">Sed quid agam, quid te cruciem venerabilis ordo,</l>
				<l>Quem video lacrimas non bene ferre meas?</l>
				<l>Ite Deo, laudate Deum, gustate saporem,</l>
				<l>Quem de mellifluo flumine concipitis.</l>
				<l>Caelestis patriae felicia mella sitite,</l>
				<l n="1440">Et vos a nostris eripitote malis.</l>
				<l>Me tamen in manibus vestris clementer habete</l>
				<l>Et memores fratris multiplicate praeces».</l>
			</lg>
		</div>
		<div type="section">
			<head>1,3 <note>vv. 1443-1704</note></head>
			<lg>
				<l>Sic redit. Ut primum Lucanam venit in urbem,</l>
				<l>Occurrunt laetis vocibus et modulis.</l>
				<l n="1445">Suscipitur cum laetitia plausuque doloris,</l>
				<l>Sicut ab exilio redditus aut tumulo.</l>
				<l>Ille brevi solatus eos et gratificatus</l>
				<l>Festinat summum visere pontificem.</l>
				<l>Hic sese in medio cleri populique senatu</l>
				<l n="1450">Arguit et baculum ponit et officium.</l>
				<l>Sed visis adeo sacris racionibus atque</l>
				<l>Praecepto Domini cum praece Gregorii</l>
				<l>Sumit item baculum plorans et pontificatum</l>
				<l>Et Lucam remeat, quam regit et recreat.</l>
				<l n="1455">Tum vero tanquam caeli de flumine potus</l>
				<l>Omnia longe aliter et facit et loquitur.</l>
				<l>Praedicat instanter nec iam velut ipse, sed alter</l>
				<l>Martinus gemino fungitur officio;</l>
				<l>Et sic pontificis opus exibet, ut tamen esse</l>
				<l n="1460">Hoc magis incipiat monachus et studeat.</l>
				<l>Inter utrumque tamen sic se regit et moderatur,</l>
				<l>Ut non offendat quemlibet his vicibus.</l>
				<l>In populi cura velut in stacione fidelis</l>
				<l>Contra latrantes pervigilanter agit;</l>
				<l n="1465">Et longe lateque suos percurrere fines</l>
				<l>Non cessat, ne quid de grege dispereat.</l>
				<l>Per se perque suos consortes atque ministros</l>
				<l>Multiplicat Domini bina talenta sui,</l>
				<l>Quos modo privatim, modo caetu conciliato</l>
				<l n="1470">Informat sese pascere, deinde gregem.</l>
				<l>«Clerus», ait, «fratres, si Grecum discuciamus</l>
				<l>Eloquium, sors est; ergo videre decet</l>
				<l>Huius vim vocis subtiliter et racionem.</l>
				<l>Quando dividimus sorte, quod accipimus,</l>
				<l n="1475">Et conservandum semel est et multiplicandum,</l>
				<l>Nec licet eligere vel data reicere.</l>
				<l>Ergo sortiti Dominum Dominumque secuti</l>
				<l>Oderimus censum, qui fugit, et vicium.</l>
				<l>Porcio nostra Deus; cur ergo sollicitamur?</l>
				<l n="1480">Quid satis est, cui non sufficit ipse Deus?</l>
				<l>De vestimento, de potu deque ciborum</l>
				<l>Cura gentilis sollicitetur homo.</l>
				<l>Qui Christum sequitur, non curis afficiatur,</l>
				<l>Non metuat frigus despiciatque famem.</l>
				<l n="1485">Sed nos precipue, quos sacra altaria pascunt,</l>
				<l>Non decet augendae curam adibere rei.</l>
				<l>Sic legitis, sic et canones sancire videntur,</l>
				<l>Sic evangelicus sermo et apostolicus,</l>
				<l>Ut, quicumque Deo pure servire laborat,</l>
				<l n="1490">De nostro studio discat et eloquio</l>
				<l>Spernere labentis curas et gaudia quaestus</l>
				<l>Et desiderio iam super astra gradi.</l>
				<l>Quid prodest homini numerosa peccunia? Quare</l>
				<l>Claudimus ad vitam viscera perpetuam?</l>
				<l n="1495">Quis credet nobis, cum viderit haec facientes,</l>
				<l>Et non nos potius hoderit et fugiet?</l>
				<l>Inde rogo, iam sufficiat tam turpis abusus,</l>
				<l>Et memores vitae simus apostolicae.</l>
				<l>Sufficiat nobis potus, cibus et tegumentum;</l>
				<l n="1500">Absit avariciae quaestus et atra fames.</l>
				<l>Vivamus pariter, vivamus religiose,</l>
				<l>Non nos confundat posteritatis amor;</l>
				<l>Non generis nos decipiat, non cura nepotum:</l>
				<l>Quisquis eget, nobis sit pater atque nepos.</l>
				<l n="1505">Illos curemus alere et vestire parentes,</l>
				<l>Propter quos matrem Christus habere negat.</l>
				<l>Hoc studium sequitur tanquam propagine ducta</l>
				<l>Virtutum numerus et speciosa seges,</l>
				<l>Sicut habere solet pestis contraria fructum</l>
				<l n="1510">Ex omni labe criminis innumerum.</l>
				<l>Haec passim dum sepe docet, conducit in unum</l>
				<l>Plures atque simul sic habitare facit,</l>
				<l>Ut, quod ab altari venit officioque sacrato,</l>
				<l>In rem comunem confluat atque domum.</l>
				<l n="1515">Multi turbantur, quibus est aliena voluntas,</l>
				<l>Et necdum veteri purificata malo,</l>
				<l>Quorum quamplures mulieribus associati</l>
				<l>Insudant viciis et scelerum studiis.</l>
				<l>Et quia iam turbo movet omnia sediciosus,</l>
				<l n="1520">Non metuunt sancti spernere iussa viri.</l>
				<l>Ille tamen pugnat et eo maiora minatur,</l>
				<l>Quo magis et Satanam cernit obesse sibi.</l>
				<l>Alloquitur fratres de culmine pontificali,</l>
				<l>Ut vivant, sicut regula sacra iubet,</l>
				<l n="1525">Et modo blanditur, modo se quoque pollicitatur</l>
				<l>Consortem studio participare pio.</l>
				<l>Nunc, nisi conveniant simul et simul omnia fiant,</l>
				<l>Paenas a summo patre minatur eis.</l>
				<l>Audierat papam sic praecepisse Leonem</l>
				<l n="1530">Et plures doctos egregiosque viros</l>
				<l>Et per scripturam legem firmasse perhennem,</l>
				<l>Ut vel sic faciant vel sacra non adeant.</l>
				<l>Audierat, sed non satis est audisse, superbus</l>
				<l>Et reprobus resilit et manifesta negat.</l>
				<l n="1535">Vir quoque discretus et quod racione videtur</l>
				<l>Subnixum trepidat, dum sine teste probat.</l>
				<l>Ut vero legit preceptum et condicionem</l>
				<l>Et iam iam chaos triste patere videt,</l>
				<l>Si taceat, si disimulet, si denique parcat,</l>
				<l n="1540">Post dulces monitus mellifluasque praeces,</l>
				<l>Cum iam nulla subest curacio blanda dolorum,</l>
				<l>Ne pereant, medicum vulnus ab ygne petit</l>
				<l>Et maerens fratres synodum vocat ad generalem</l>
				<l>Et sic concilio se levat in medio.</l>
				<l n="1545">Obsistunt plures numero, sed garrulitatem</l>
				<l>Spiritus obsistit, qui docet et loquitur:</l>
				<l>«Si moveam litem pro rebus inanibus», inquit,</l>
				<l>«Si pro diviciis, insipienter agam.</l>
				<l>Convenio fratres de vita, de pietate</l>
				<l n="1550">Et iam praemonui convenienter eos.</l>
				<l>Dixi privatim, dixi comuniter illis,</l>
				<l>Ut iam iam vivant insimul et iaceant.</l>
				<l>Clericus a clero si dici iure videtur,</l>
				<l>Hic bene sortitur, qui Dominum sequitur.</l>
				<l n="1555">Hoc genus acephalum, sicut sapienter habemus,</l>
				<l>In nullo prorsus ordine stare potest.</l>
				<l>Si laicos dicas, cleri sacra signa resistunt;</l>
				<l>Si clerum, luxus et vaga vita negat;</l>
				<l>Si geminas, Ianum facies monstrumque biforme,</l>
				<l n="1560">Quas formas ideo fabula prisca tulit.</l>
				<l>Aut igitur vivant ad nominis huius honorem,</l>
				<l>Aut nomen ponant et sacra signa sinant.</l>
				<l>Sic egi, sic admonui, fecine decenter?</l>
				<l>Feci sincere? Si placet, accipite</l>
				<l n="1565">Et munite meam vestra racione loquelam</l>
				<l>Hoc in conventu; sin secus, arguite.</l>
				<l>Non sum tam durus nec tantae simplicitatis,</l>
				<l>Ut, si iusseritis ponere, non taceam.</l>
				<l>At si Ieronimum mecum sentire videtis</l>
				<l n="1570">Atque Augustinus praecipit istud idem,</l>
				<l>Obsecro consensum vestrum vestrumque favorem,</l>
				<l>Ad quod Alexander et Leo nonus agit.</l>
				<l>Quod nisi sancxissent tanto terrore minarum,</l>
				<l>Ut se corrigerent aut anathema forent,</l>
				<l n="1575">Quamvis iniuste, quamvis inconvenienter,</l>
				<l>Ad tempus poteram dissimulare suum.</l>
				<l>Nunc autem videat prudencia vestra manusque</l>
				<l>Et mihi consilium prestet et auxilium.</l>
				<l>Vivere non possum cum talibus, ire negatis,</l>
				<l n="1580">Et semel expertum non tulit iste locus;</l>
				<l>Ut redii, quia non tenui divorcia lata</l>
				<l>Atque per angustum sum meditatus iter,</l>
				<l>Horrescunt, mordent, conspirant, insidiantur</l>
				<l>Perniciemque mihi voce manuque parant.</l>
				<l n="1585">Si docui, quod non volui pro comoditate</l>
				<l>Istiusofficii vel prius arripere,</l>
				<l>Peccavi, quin et super haec maiora spopondi,</l>
				<l>Ut vel promissis muneribus caperem.</l>
				<l>Haec quoque, sed vereor presentem magnificare,</l>
				<l n="1590">Qualem se exibuit, ipsa referre potest.</l>
				<l>Quam circunspectam, quam dulcem quamque benignam</l>
				<l>Ipsis et patribus pignoribusque sacris!</l>
				<l>Nunc, ubi non potui per me satis ipse monere,</l>
				<l>Ad vos deduxi, ne videar premere».</l>
				<l n="1595">Hic aliquis contra: «Res est ita, iamque negare</l>
				<l>Nolumus et probro per loca multa sumus.</l>
				<l>Sed quid? Apostolicas leges patrumque piorum</l>
				<l>Novimus et norunt, qui tamen haec faciunt.</l>
				<l>Novit Alexander, sed discretissimus ille</l>
				<l n="1600">Sustinuit morem temporis atque modum.</l>
				<l>Hic quoque fecisset, sed sicut monachus esse</l>
				<l>A puero voluit et fore proposuit,</l>
				<l>Nos et consimiles exoptat habere sodales,</l>
				<l>Quaque potest, rugam non sinit et maculam.</l>
				<l n="1605">Laudamus studium, complectimur utilitatem</l>
				<l>Et grates agimus et fieri cupimus.</l>
				<l>Quis, nisi desipiat, non optet et optimus esse</l>
				<l>Atque inpollutam semper habere domum?</l>
				<l>Sed modus est cuicumque suus: non omnibus una</l>
				<l n="1610">Gratia divisim dat sua dona Deus.</l>
				<l>Et Paulus similes fieri desiderat omnes,</l>
				<l>Non tamen et cogit aut anathema facit;</l>
				<l>Sed quasi Iudeus Iudeis esse laborat</l>
				<l>Et, sicut memorat, omnibus omnis erat.</l>
				<l n="1615">Inde maritalem prudenter tractat honorem</l>
				<l>Et de virginibus consilium tribuit.</l>
				<l>Consilium quare? Quia de virgine virgo</l>
				<l>Et sine labe fuit, non tamen hoc statuit.</l>
				<l>Quid? Ieiunantem non arguit et vehementer</l>
				<l n="1620">Increpat, ut fratrem non gravet atque premat,</l>
				<l>Si vel manducet vel manducanda refutet,</l>
				<l>Et manducanti congrua iussa facit.</l>
				<l>Sic Christus, sic discipuli pacienter agendo</l>
				<l>Orbem terrarum restituere Deo.</l>
				<l n="1625">At nunc continuo compellimur omnia niti</l>
				<l>Et mox ad sumum corda levare gradum.</l>
				<l>Nunc ubi quamque viam semel arripit ire magister,</l>
				<l>Compellit simili quosque subire gradu,</l>
				<l>Et nisi mox fuerit, sicut preceperit, actum,</l>
				<l n="1630">Subsequitur duri virga magisterii.</l>
				<l>Opponunt voces et Greca enigmata nobis</l>
				<l>Et vim verborum precipitanter agunt:</l>
				<l>Clericus a clero, clerus sors esse notatur,</l>
				<l>Sic eat et Grecum nomen habere iuvat.</l>
				<l n="1635">Iam Grecos mores habeamus et omnia Greca;</l>
				<l>Greca fides Grecam debet habere viam.</l>
				<l>Si Grece premimur, licet ergo refellere Grece</l>
				<l>Et de consimili castra iuvare loco.</l>
				<l>Si Grece facimus, videant, qua nos racione</l>
				<l n="1640">Accusent Grecas discaciendo notas.</l>
				<l>Greci non nubunt? Greci non luxuriantur?</l>
				<l>Greci non vendunt atque patenter emunt?</l>
				<l>Et, quod deterius, quin ymo licencius, illos,</l>
				<l>Qui cupiant caste vivere, corripiunt;</l>
				<l n="1645">Et iuxta Paulum melius sibi nubere censent</l>
				<l>Quam crebros estus illicitosque pati.</l>
				<l>Quod vero magico cum Symone vulgo notamur,</l>
				<l>Nos sacra nequaquam vendimus aut emimus.</l>
				<l>Castra, domos, villas, et quae sunt talia, vendi</l>
				<l n="1650">Quid vetat aut rursus, cum petit usus, emi?</l>
				<l>Quid Symon voluit, nisi donum spirituale,</l>
				<l>Ut tradendo fidem venderet illut idem?</l>
				<l>Hoc quicumque facit, reus est et symonialis</l>
				<l>Et nichil ad sortem pertinet ille Petri.</l>
				<l n="1655">Sed nunquit Petrus censum non accipiebat,</l>
				<l>Cum necdum Seret propria cuique domus?</l>
				<l>Cur ergo Saphiram percussit, cur Ananiam,</l>
				<l>Si prorsus quicquam noluit accipere?</l>
				<l>Sic Greci sapiunt, qui nobis obiciuntur,</l>
				<l n="1660">Sic etiam nostro quilibet ex Lacio.</l>
				<l>Set lex est posita, legem mutare nequimus,</l>
				<l>Quam Leo Romanus sancxit apostolicus.</l>
				<l>Si Leo formavit legem vel quilibet et nos</l>
				<l>Constrixit, solitum ne graderemur iter,</l>
				<l n="1665">Fecit, quod voluit. Sed numquid Tuscia nostra</l>
				<l>Non habet istius ordinis officium?</l>
				<l>An vero non sunt istis in finibus urbes,</l>
				<l>Quae Domino vivant et sua cepta colant?</l>
				<l>Sufficiat nobis ratio, quae sufficit illis;</l>
				<l n="1670">Sufficit una fides, sufficit una salus.</l>
				<l>Cur ergo non sufficiat via publica nobis?</l>
				<l>Cur nos non teneat regula, quae reliquos?</l>
				<l>Numquid pontifices non sunt in sedibus istis,</l>
				<l>Qui sane doceant et proibere queant?</l>
				<l n="1675">Denique, si tamen hoc liceat sine crimine dici:</l>
				<l>Qui nos opprimitis, cur ita non facitis?</l>
				<l>Hic quoque, qui format leges et iudicat omnem</l>
				<l>Errorem, quare non prior ipse facit?</l>
				<l>Cur ergo Christi mutantur traditiones?</l>
				<l n="1680">Quis Leo tam fortis, et tamen ipse Leo</l>
				<l>An non dormivit sicut leo? Quaeso videte,</l>
				<l>Pontifices, et tu, maxime pontificum,</l>
				<l>Ne vobis Christus haec debeat improperare,</l>
				<l>Dum vultis supra, quam satis est, sapere.</l>
				<l n="1685">Porro, quod arguimur feraliter insidiari,</l>
				<l>Non opus est nobis insidias facere;</l>
				<l>Sed cum vexamur et per loca tanta vocamur,</l>
				<l>Non est mirandum, si timeamus eum.</l>
				<l>Si timet insidias, et nos manifesta timemus,</l>
				<l n="1690">Quos velut in laqueo detinet atque lacu,</l>
				<l>Et circumducit, fures vocat insidiarum,</l>
				<l>Arguit, et quod agit aut timet, improperat.</l>
				<l>Mitius ergo gerat sese, patientius instet</l>
				<l>Et vel Martinum cogitet et videat,</l>
				<l n="1695">Qui Bricium sese non convenienter agentem</l>
				<l>Sustinuit patiens et sapienter agens,</l>
				<l>Dum caput ignitis carbonibus ureret atque</l>
				<l>Frigus ab extincto pectore reiceret</l>
				<l>Invictus victorque mali bonitate furorem</l>
				<l n="1700">Frangens pacificis moribus et monitis.</l>
				<l>Ipsum porro suum se conferat ad Benedictum</l>
				<l>Nec vas confringat, dum terit atque fricat.</l>
				<l>Non ad iudicium, non pertrahat ad comitissas,</l>
				<l>Aut fors inveniet, quos foris esse iubet».</l>
			</lg>
		</div>
		<div type="section">
			<head>1,3 <note>vv. 1705-2026</note></head>
			<lg>
				<l n="1705">Hic Matilda potens eterni filia regis,</l>
				<l>Iustitiae custos et famulans fidei,</l>
				<l>Ut solet, infestos convincit et insidiosos</l>
				<l>Et sic clamorem comprimit et loquitur:</l>
				<l>«Patres et domini, decernite, quid statuatis;</l>
				<l n="1710">Horum sevitiam nemo referre potest.</l>
				<l>Ecce patrem vexant, quia vitam praedicat illis,</l>
				<l>Contra sacrilegos sacra statuta date.</l>
				<l>Non agitur de morte mea vel de minuendo</l>
				<l>Iure potestatis: corruit ipsa fides!</l>
				<l n="1715">Horum spurcitiis et fraudibus et feritate </l>
				<l>Iustitiae cultus et sacer ordo perit. </l>
				<l>Hic Catilina suos acuit mucrone furores,</l>
				<l>Etsi clam celat, unde latenter agat.</l>
				<l>Si poterit, si non fuerit praeventus, in ygnes</l>
				<l n="1720">Hanc sedem penitus et sacra cuncta dabit.</l>
				<l>Quem tamen aspicitis et vos patienter habetis,</l>
				<l>Sed tacet, ut noceat, et latet, ut feriat.</l>
				<l>Hunc sequitur venenosa cohors armata venenis</l>
				<l>Inmedicabilibus, quam docet atque regit.</l>
				<l n="1725">Audistis hominem de iusto, de bonitate,</l>
				<l>Non iam de suma religione loqui.</l>
				<l>Non sum docta satis, non novi iura sacrasve</l>
				<l>Leges, sed teneo iustitiam fidei,</l>
				<l>Pro qua longa mihi lis est adversus iniquos.</l>
				<l n="1730">Et quibus est hodium religionis: eos</l>
				<l>Et vos debetis compescere, sed timor obstat.</l>
				<l>Ingenuos fortes subdere iudicio.</l>
				<l>Ille timor meus est, meus est labor et mea cura:</l>
				<l>Ad me postremo tota querela redit».</l>
				<l n="1735">Sic ait et cunctos fecit sermone stupentes</l>
				<l>Femina non modicis tanta minata viris.</l>
				<l>Papa manu exortum premit et clamore tumultum</l>
				<l>Et tandem breviter sic ait et graviter:</l>
				<l>«Scripta patrum solvi valde temeraria res est:</l>
				<l n="1740">Hoc ipsum Lucae diximus et dedimus</l>
				<l>Preceptum fieri, quod eorum scripta videntur</l>
				<l>Velle, nec ulterius haec agitanda fore.</l>
				<l>Iungitur ad nostrum contemptum iniuria fratris</l>
				<l>Et contra Dominum verbera pontificis,</l>
				<l n="1745">Quae, si nondum dicit, manifeste novimus, atque</l>
				<l>Insidias, quas non composuisse negant.</l>
				<l>Conspiratores damnat Fabyanus, ut illos</l>
				<l>In servos habeat curia perpetuo.</l>
				<l>Quid facimus? Quid consulitis? Parere recusant,</l>
				<l n="1750">Coniurant in eum, qui fovet et peperit.</l>
				<l>Hic pietatis opus omni vacat a pietate: </l>
				<l>Et nisi dampnantur, intereunt alii».</l>
				<l>Tum circumstantis surgit censura coronae,</l>
				<l>Et servos fieri consonat atque petit:</l>
				<l n="1755">«Curia crudeles habeat vivantque cruori,</l>
				<l>Et cruor illorum in capud extet eis.</l>
				<l>Qui patres lacerant, Fabyani lege notentur,</l>
				<l>Conspiratores curia possideat.</l>
				<l>Iudae consimiles habeantur seditiosi,</l>
				<l n="1760">Gregorio longus et specialis honor».</l>
				<l>Hoc ubi ter dictum, servos comitissa patenter</l>
				<l>Nominat et iuri mancipat inde suo.</l>
				<l>Ergo confusi redeunt nec iam insidiantur,</l>
				<l>Sed manifesta bonis omnibus arma parant.</l>
				<l n="1765">Anselmo, papae maledicunt et comitissae,</l>
				<l>Et quaqua possunt, agmina conficiunt.</l>
				<l>O Sathanae fraudes! O circumventio longa!</l>
				<l>O lumen cecum cordis et ingenium!</l>
				<l>Quid iuvat in celum quasi turres edificare?</l>
				<l n="1770">Et Babylon cecidit et decor eius obit.</l>
				<l>Sola Dei virtus superest, patientia cuius</l>
				<l>Vos male multa docet et patiendo nocet.</l>
				<l>In cassum furitis, quantum sinit ille, potestis,</l>
				<l>Et sub iudicio iam tenet et laqueo.</l>
				<l n="1775">O si sciretis, quia, quos aliquando nocetis,</l>
				<l>In caeli solio clarificatis eos!</l>
				<l>Cui Sathanas vivit, cui dimicat atque superbit,</l>
				<l>Illi deservit quaelibet impietas.</l>
				<l>Si Sathanas scisset, Iudae non consuluisset,</l>
				<l n="1780">Ergo pio vivit impius atque furit.</l>
				<l>Sed novit Dominus, qui sunt veraciter eius,</l>
				<l>Atque potest hamo Leviatan capere.</l>
				<l>Armilla fecit illi sub fauce foramen,</l>
				<l>Ut, quociens libeat, quem velit, eripiat.</l>
				<l n="1785">Eripuit Petrum de fauce voraginis huius,</l>
				<l>Et qui percusso delituere pio.</l>
				<l>Iudas erubuit et nec sibi latro pepercit;</l>
				<l>Sic se persequitur impius omnis homo.</l>
				<l>Hoc quoque de numero. Christus sibi consociavit,</l>
				<l n="1790">Quos Satanas longum tempus in hore tulit.</l>
				<l>De quibus hic, quoniam series ita poscit, agendum est,</l>
				<l>Atque necesse patent multa tacenda loqui.</l>
				<l>Sed rideant cum laetitia vultuque quieto</l>
				<l>Et non se laesos ac racione putent.</l>
				<l n="1795">Sic euangelium recitat discrimina Petri,</l>
				<l>Et Petri laus est hoc quoque, quod cecidit;</l>
				<l>Sic et Iohannes dimissa syndone fugit,</l>
				<l>Et fugisse suo se tamen hore refert;</l>
				<l>Et peccatricis Mariae probra leguntur,</l>
				<l n="1800">Seque meretricem non dolet ipsa legi;</l>
				<l>Sic quoque Matheus, qualis fuit antea, dictat,</l>
				<l>Et Paulus scribit ipse pudenda sua.</l>
				<l>Sancti Genesii locus est famosus, agendis</l>
				<l>Aptus colloquiis hospitioque bonus.</l>
				<l n="1805">Hic, quia Lucana non multum distat ab urbe,</l>
				<l>Conveniunt fratres precipiente patre.</l>
				<l>Presidet Albanus pro sumo presule Petrus,</l>
				<l>Clarus homo vita, moribus atque fide</l>
				<l>Contemptorque sui, quem non potuere voraces</l>
				<l n="1810">Flammae nubiferis exsuperare globis;</l>
				<l>Qui potuit pedibus illesis ire per ygnes</l>
				<l>Et roris ventum fecit habere rogum.</l>
				<l>Quis creda? Fuit iste rogus non segnior illo,</l>
				<l>Qui tres innocuos non nocuit pueros.</l>
				<l n="1815">Hic iterum Symon, Florentia tota cocurrit</l>
				<l>Cernere, succensus ibat in astra rogus.</l>
				<l>Petrus erat mirans carbonum culmina calcans,</l>
				<l>Cum magis arderet Symon in ygne suo.</l>
				<l>Nunc quoque cum sciret cum Symone rursus agendum,</l>
				<l n="1820">Non paucos sociat, cum quibus id faciat.</l>
				<l>Multa diu tractans tandem diiudicat illos,</l>
				<l>Ut discant melius tradere demonio.</l>
				<l>Privantur sacris conventibus, ut nichil illis</l>
				<l>Sit commune bonis fratribus atque locis.</l>
				<l n="1825">Dampnati strident et caecis ygnibus ardent</l>
				<l>Et preiudicium, quod meruere, vocant.</l>
				<l>Ergo Petrus, quo non his ausibus aptior alter,</l>
				<l>Et locuplete satus atque potente domo,</l>
				<l>Signifer eligitur istius sedicionis</l>
				<l n="1830">Ac primum socios convocat in latebris.</l>
				<l>Hic illos format et tanquam sanguine potat,</l>
				<l>Divitias spondet omnibus et spolia.</l>
				<l>«Si dolor est», inquit, «si vel pudor aut timor ullus,</l>
				<l>Expergiscimini post mala tanta, viri.</l>
				<l n="1835">Dum patimur, dum iudiciis confidimus, omnem</l>
				<l>Perdidimus nobis spem quoque consilii.</l>
				<l>Ergo sati lucente loco claroque parente</l>
				<l>Iam sub servili conditione sumus.</l>
				<l>Et dubitamus adhuc illos offendere, qui nos</l>
				<l n="1840">E tam sublimi deposuere gradu?</l>
				<l>Quamvis, quae possit digne vindicta referri,</l>
				<l>Iam non invenias, si mala cuncta feras.</l>
				<l>Eripias vitam, munus est quia durior omni</l>
				<l>Mors est insolitum vertice ferre iugum.</l>
				<l n="1845">Ergo minora; puta, quae feceris, omnia longe</l>
				<l>Et tam probroso non satis aequa malo.</l>
				<l>Adde, quod ecclesiae clausere limina nobis</l>
				<l>Et vitam pariter eripuere Deum.</l>
				<l>Ecce duo quae dampna queunt bis acquiparari,</l>
				<l n="1850">Quando libertas et Deus eripitur?</l>
				<l>Sed de claudendo celorum limine nobis</l>
				<l>Ipse Deus videat, qui regit atque creat.</l>
				<l>Et nos scripturam satis assignanter habemus,</l>
				<l>Ut, quicumque ligat, cum ratione liget.</l>
				<l n="1855">Sic etiam regem nostrumque suumque ligarunt,</l>
				<l>Et multos simili crimine pontifices.</l>
				<l>Set numquid regem potuerunt illaqueare?</l>
				<l>Ergo quem pudeat hoc patiente pati?</l>
				<l>Ille tamen satis egregie sua vincula solvit</l>
				<l n="1860">Et sibi de tanto crimine consuluit.</l>
				<l>Iamque venit papamque novum deducit in Urbem,</l>
				<l>Quem sibi praefecit traditione patrum.</l>
				<l>Ergo cum veniet, per eum gravis ultio fiet,</l>
				<l>Et subvertet eos, qui nocuere sibi.</l>
				<l n="1865">Et nunc quid facimus? Ad regem conveniamus,</l>
				<l>Subdamur regi pontificique novo.</l>
				<l>Papa novus nobis leges et sacra novabit,</l>
				<l>Hildebrandus eat monacus et pereat.</l>
				<l>Hunc quoque, qui nobis celestia regna negavit,</l>
				<l n="1870">Pellamus nostra prorsus ab ecclesia.</l>
				<l>Pellamus patria, pellamus sedibus istis</l>
				<l>Et longe profugum reiciamus eum.</l>
				<l>Qui mihi crediderit et me ductore fruetur,</l>
				<l>Inclitus et dives et metuendus erit.</l>
				<l n="1875">Luca potest Tuscos in litem sollicitare,</l>
				<l>Luca potest Romam perdere Marte suo».</l>
				<l>Haec ita privatis conventibus, at populosa.</l>
				<l>Conveniente manu saepius ista refert:</l>
				<l>«Cives et socii - nec enim mihi vindico rerum</l>
				<l n="1880">Summam, sed doleo plurima, quae video -</l>
				<l>Cernitis, in quanto rerum discrimine sitis;</l>
				<l>Cernitis et tempus, quod dedit ipse Deus.</l>
				<l>Laudis amor plerosque facit turbare quieta,</l>
				<l>Laudis amor reges ad fera bella trahit. </l>
				<l n="1885">Multos armavit paupertas, copia multos,</l>
				<l>Sola etiam gladios pluribus ira dedit.</l>
				<l>Iustior illa tamen causa est et honestior omni,</l>
				<l>Quando libertas eripitur populis.</l>
				<l>Denique quando potest libertas sola perire?</l>
				<l n="1890">Numquid non pereunt omnia, quando perit?</l>
				<l>Non reminiscimini veterum fortasse malorum,</l>
				<l>Cum pater istius omnia vestra tulit?</l>
				<l>Semirutae turres et menia dilapidata</l>
				<l>In longum vobis haec mala scire dabunt.</l>
				<l n="1895">Scilicet haec curat de cultu pontificali</l>
				<l>Et pro Romana dimicat aecclesia.</l>
				<l>Set regem insequitur et diro sanguine matris</l>
				<l>Fervet et antiquo sevit adhuc odio.</l>
				<l>Praeterea viduum metuitque fugitque maritum,</l>
				<l n="1900">Sed non iudicium pontificale timet.</l>
				<l>Regem formidat, quia convenit ille marito</l>
				<l>Et parat exemplum non violare thorum,</l>
				<l>Quem si non fuerit victoria laeta secuta,</l>
				<l>Quas vobis strages saeva leena dabit?</l>
				<l n="1905">Maiores nostri pro libertate tuenda</l>
				<l>Oppressere duces et sine rege suos.</l>
				<l>Nunc mihi rex pugnat et totis militat armis</l>
				<l>Et fert Teutonicas in mea bella manus.</l>
				<l>Iam veteres acuit gladios mea Tuscia, Roma</l>
				<l n="1910">Iam trepidat, iam se dividit et latitat»</l>
				<l>Conspirant comites, quos femina durius egit,</l>
				<l>Et iam femineum deposuere iugum.</l>
				<l>Hi tibi, Luca, suo reparabunt Marte decorem,</l>
				<l>Quam norunt Tuscis urbibus esse capud.</l>
				<l n="1915">Quis credat populum Lucensem posse moveri?</l>
				<l>Quis credat tali posse carere patre?</l>
				<l>Quem modo quaerebant cum fletibus et sitiebant</l>
				<l>Dulciter, expellunt turpiter et feriunt.</l>
				<l>Et que cum palmis et floribus et puerili</l>
				<l n="1920">Cum psalmodia gratificata fuit</l>
				<l>Turba prius Domino venienti, mox petit illum</l>
				<l>Ad mortem, Barabam postulat ad veniam.</l>
				<l>Ille memor Christy sine murmure talia passi</l>
				<l>Sustinet insanos et sine felle fovet.</l>
				<l n="1925">Post illos plorat, Dominum cum fletibus orat,</l>
				<l>Ut tam grande malum non sit ad interitum.</l>
				<l>Se conculcari, se dure dilacerari</l>
				<l>Gaudet et in Christy vulneribus numerat.</l>
				<l>«O me felicem», clamat, «cui contigit esse</l>
				<l n="1930">Consimilem probris vulneribusque tuis,</l>
				<l>Ihesu, sed miserum pro perditione meorum,</l>
				<l>Quos video morti pabula longa dari!</l>
				<l>Si me gentiles ad mortem persequerentur,</l>
				<l>Si cruce torquerent longius hanc animam,</l>
				<l n="1935">Quid nisi gauderem, quoniam mea lucra viderem;</l>
				<l>Nunc autem video, quod gravat, et doleo,</l>
				<l>Deque mea vita semperque virente corona</l>
				<l>Mors oritur multis atque gehenna meis,</l>
				<l>Quae mihi, Christe, potest haec gloria tanta videri,</l>
				<l n="1940">Cum mihi tolluntur, quos tibi parturii?</l>
				<l>Aspicio Moysen populi discrimina flentem</l>
				<l>Et librum vitae non sibi iam cupere,</l>
				<l>Si populo facili, populo male turificanti</l>
				<l>Non fieres clemens et tua castra regens;</l>
				<l n="1945">Et mihi cara potest sedes cum patribus esse,</l>
				<l>Cum rapiat caros mors sine fine meos?</l>
				<l>Cum David populum sub percussore videret,</l>
				<l>Obtulit ad penam seque domumque suam.</l>
				<l>Absalona suum fugiens tamen omnibus orans</l>
				<l n="1950">Comendabat eum; mox, ubi terribili</l>
				<l>Sensit obisse modo, velat capud, aëra replet</l>
				<l>Quaestibus et rogitat pro misero ipse mori.</l>
				<l>Tu quoque cum Iudae sentires perditionem,</l>
				<l>Non sine tristicia passus es aut gemitu.</l>
				<l n="1955">Quod si fecisset, qui non ita proximus esset,</l>
				<l>Deplorandus erat, sed tibi non adeo.</l>
				<l>Ille tibi carus et in esca consociatus,</l>
				<l>Quo magis erravit, durius interiit.</l>
				<l>Exemplumque bonum, doctor bone, proposuisti,</l>
				<l n="1960">Ut, qui plus peccant, plus doleamus eos.</l>
				<l>O quis det capiti maesto fontem lacrimarum,</l>
				<l>Ut plangam populi tristia fata mei!</l>
				<l>Qui se felicem putat et florere decenter</l>
				<l>Et sordet maculis et facet in foveis,</l>
				<l n="1965">Non cernit laqueos, non aspicit insidiantes</l>
				<l>Et credit vanis, non veniet gladius.</l>
				<l>«Quis valet hanc urbem disperdere? Sic sedeamus,</l>
				<l>Ut libet, in variis potibus atque cibis».</l>
				<l>Sic et Iherusalem presencia sola videbat</l>
				<l n="1970">Atque repentino corruit interitu.</l>
				<l>At tu lugebas, quia mox venture videbas</l>
				<l>Et mortis laqueos, quos erat intus habens;</l>
				<l>In quibus exultant, qui conturbantur et errant</l>
				<l>Et lacerant animas impietate suas.</l>
				<l n="1975">Et tanquam frenesi correptus ridet agitque</l>
				<l>Forcius et pugnat et furit in medicos,</l>
				<l>Non minus aut aliter capitis turbata furore</l>
				<l>Haec mea Luca patrem nescia persequitur.</l>
				<l>Ipsa sacerdotum manus et minus ordo profanis</l>
				<l n="1980">Insurgunt odiis, et similes Cayphae</l>
				<l>Cum Iuda faciunt, cum Iuda consiliantur,</l>
				<l>Ut noctu capiant atque dolo teneant.</l>
				<l>Hos ego non plangam se primo diripientes</l>
				<l>Et mox venturos in graviora mala?</l>
				<l n="1985">Ihesu, parce, praecor; cognosce peculia, Christe,</l>
				<l>Que comisisti multiplicanda mihi.</l>
				<l>Hac ergo causa requies monasterialis</l>
				<l>Eripitur populi fata videre mei!</l>
				<l>Quem si captivum traherent, trans equora gentes</l>
				<l n="1990">Paulino similis subcomitarer eos.</l>
				<l>Saevior est hostis et durior ista catena,</l>
				<l>Quam qui portat homo, liber habire putat,</l>
				<l>Et sequitur funem spontaneus ad laberintum,</l>
				<l>De quo non valeat iam revocare pedem.</l>
				<l n="1995">Si tamen hoc iustum fieri decernis, ut illos,</l>
				<l>Quos nosti, facias lucidius sapere,</l>
				<l>Utque per errores fiant et nobiliores</l>
				<l>Et magis accepti, fiat et opprobrium,</l>
				<l>Sustineam; paucos serva, quos religiosos</l>
				<l n="2000">Atque pios nosti, quos minus, edifica.</l>
				<l>Quos contra, poteris, cum videris esse salubre,</l>
				<l>Et revocare, pater, et sociare gregi».</l>
				<l>Sic ait; et paucis comitantibus exit ab urbe</l>
				<l>Et gaudens longum sustinet exilium.</l>
				<l n="2005">Tune dolenda tibi sacrum diadema tulisti</l>
				<l>Et decus et sceptrum nobile, Luca, tuum?</l>
				<l>Cum fugit Anselmus, perdis decus imperiale</l>
				<l>Et nomen perdis nec capud urbis habes.</l>
				<l>Erige paulisper oculos auresque per orbem,</l>
				<l n="2010">Ut videas, qualis quamque pudenda iaces.</l>
				<l>Non ita, si caelum nolit tibi currere solem,</l>
				<l>Sicut in auctoris tradicione fuit;</l>
				<l>Plus aliquit pateris, sine cordis lumine vivis,</l>
				<l>Si tamen et vivis subdita demoniis.</l>
				<l n="2015">Ille tamen lucet, quia lux tenebrescere nescit,</l>
				<l>Et velut in coelo nobiliore sedet.</l>
				<l>Invenit, quae digna foret pastore fideli,</l>
				<l>Quem tibi subripuit Christus eique dedit -</l>
				<l>Sic auferetur ei, qui nescit habere talentum,</l>
				<l n="2020">Et qui non illum multiplicare studet -</l>
				<l>Invenit fortem mulierem, gloria cuius,</l>
				<l>Scitur ab eoo vesperis usque latus.</l>
				<l>Ergo quid egisti, dum patrem perdere quaeris?</l>
				<l>Perdis eum pocius, quem relevare cupis.</l>
				<l n="2025">Nunc illi iunctus, cum qua desiderat esse,</l>
				<l>Perdere vexillum perdicionis habet.</l>
			</lg>
		</div>
		<div type="section">
			<head>2,1 <note>vv. 2027-2374</note></head>
			<lg>
				<l>Gregorius regi, quem sepe notaverat ante,</l>
				<l>Cum sub Alexandro Roma timeret eum,</l>
				<l>Scribit et a veterum revocat fetore malorum</l>
				<l n="2030">Et iubet, a dandis cesset episcopiis.</l>
				<l>Hoc semel, hoc iterum scribit pietate paterna,</l>
				<l>Ille nec ad modicum vertitur in melius.</l>
				<l>Qualiter a puero vitam per turpia duxit,</l>
				<l>Nunc quoque funereas gaudet habere vias,</l>
				<l n="2035">Ut sese viciis omnem comisit habendum,</l>
				<l>Et, quantos potuit, turpiter instituit.</l>
				<l>De corruptela regni corrumpitur aura,</l>
				<l>Inter pontifices plangitur et proceres.</l>
				<l>Deplorant proceres praedas incomoda rerum</l>
				<l n="2040">Et terras tolli fornicibusque dari.</l>
				<l>Pontifices plangunt regni periisse decorem,</l>
				<l>Et leges proprium non retinere decus.</l>
				<l>Ex hoc murmurio surgit tam saeva procella,</l>
				<l>Ut nec papa queat pacificare satis.</l>
				<l n="2045">Mittit in hanc iterum causam cum matre fideles</l>
				<l>Pontificesque duos, qui sua iussa ferant.</l>
				<l>Arguit Henricum materne flebilis Agnes</l>
				<l>Et quasi defunctum sedula plangit eum:</l>
				<l>«Fili, regnantem non convenit aut dominantem</l>
				<l n="2050">Quodlibet ad placitum dicere vel facere.</l>
				<l>Ipse Deus, regum pater et dominator eorum,</l>
				<l>Non temerat legem, quam tamen ipse facit.</l>
				<l>Iusticiam dictat, intercipit impietatem,</l>
				<l>Et quis tam iustus vel pius esse studet?</l>
				<l n="2055">Hac igitur forma multo magis imperialem</l>
				<l>Personam sese convenit inspicere</l>
				<l>Et velut in speculo mores actusque notare,</l>
				<l>Ne quid se lateat, quod male conveniat.</l>
				<l>Quo speculo? quaeris. Gestis et fine malorum</l>
				<l n="2060">Et regum forma, qui timuere Deum.</l>
				<l>Felix, qui metuit, felix, qui se moriturum</l>
				<l>Cogitat et sumum credit adesse diem.</l>
				<l>Durus et inpavide mentis, quem cura gehennae</l>
				<l>Nulla movet, durum senciet interitum.</l>
				<l n="2065">Ergo time regemque tuum, qui regnat ubique</l>
				<l>Et semper vivit, sicut oportet, ama.</l>
				<l>Sin alias, perdes vitae miserabilis usum</l>
				<l>Et perdes animam, quam dedit ille tibi.</l>
				<l>Et, quod iam metuis, regni privabit honore</l>
				<l n="2070">Et sceptrum tollet et diadema simul.</l>
				<l>Vel lege, si nosti, regum monimenta priorum,</l>
				<l>Vel sapiens aliquis haec tibi sepe legat.</l>
				<l>Quis fecit regem veteri sub lege priorem</l>
				<l>Proque supercilio deposuit solio,</l>
				<l n="2075">Cum missus gentem saevam vastare pepercit,</l>
				<l>Et cum rege pecus et meliora tulit?</l>
				<l>Quis puerum David patria de sorde levavit</l>
				<l>Et, duo cum tegeret crimina, non tacuit?</l>
				<l>Quin ymo non deposuit, cum spiritus illum</l>
				<l n="2080">Deseruit, per quem cernere laetus erat</l>
				<l>Venturam sobolem, quae tolleret impietatem</l>
				<l>Edita virgineo corpore flore suo.</l>
				<l>Nunquit deponi levius non esse putamus</l>
				<l>Quam talem ac tantam perdere leticiam?</l>
				<l n="2085">De Salomone satus Roboam, iuvenile secutus</l>
				<l>Consilium regnum perdidit atque decus.</l>
				<l>Adde Sedechiam sine prole et lumine factum</l>
				<l>Et captivatum carcere perpetuo.</l>
				<l>Et quis erit finis, si tantos enumeramus,</l>
				<l n="2090">Quantos deposuit ordine, quo voluit?</l>
				<l>Tu tamen aut nescis regem tibi celitus esse</l>
				<l>Aut tibi non metuis exiciale malum?</l>
				<l>A puero vitam duxisti perniciose,</l>
				<l>Et tecum crevit luxus et ambicio.</l>
				<l n="2095">E quibus orta malis tot perniciosa secuntur,</l>
				<l>Quot trahit e gemine prolis hyrudo sinu.</l>
				<l>Qui tibi doctores ad turpia quaeque fuerunt,</l>
				<l>Post modicum sordes erubuere tuas.</l>
				<l>Si quis corripuit, penam cum sanguine solvit,</l>
				<l n="2100">Iamque timet gladios uxor et ipsa tuos;</l>
				<l>Quae, quia non laesit te conductore pudorem,</l>
				<l>Opprobrium patitur et quasi mecha latet.</l>
				<l>Silva latens et opaca tuas abscondere cedes</l>
				<l>Non valet, effusus manat ubique cruor.</l>
				<l n="2105">Scit mundus, quia sanguis Habel de pulvere clamat</l>
				<l>Et fundit gemitus, quos fugit omnis homo.</l>
				<l>Obsita spurcitiis et prodicionibus antra</l>
				<l>Offendunt tenebris et feritate diem.</l>
				<l>Terra valens regesque solens probitatis habere</l>
				<l n="2110">Fastidit mores improperatque tuos.</l>
				<l>Contempnunt proceres, reverencia pontificalis</l>
				<l>Odit ob illorum, quos facis ipse, mala,</l>
				<l>Qui tibi pastores ovium fortasse videntur.</l>
				<l>Sed manifesta lupos signa loquuntur eos.</l>
				<l n="2115">Sed qui sint, videant, qui pontificalia curant,</l>
				<l>Et videat summus discuciatque Deus.</l>
				<l>Me dolor excruciat maternus, me tuus error</l>
				<l>Et furor et feritas et fuga flere facit.</l>
				<l>Hic finis sequitur de morum perdicione,</l>
				<l n="2120">Et qui non metuit, non metuendus erit.</l>
				<l>Sic Nabugodonosor post praelia postque triumphos</l>
				<l>Non metuendo Deum perdidit imperium,</l>
				<l>Perdidit et mentem, quia spreverat Omnipotentem,</l>
				<l>Et fomenta cibi prata dedere duci.</l>
				<l n="2125">Semnacerib paciente Deo nimis alta minatus</l>
				<l>Dicta superba luit vindice, quem genuit.</l>
				<l>Herodes frustra molitus perdere Christum</l>
				<l>Unus ab innumeris morsibus occubuit.</l>
				<l>Haec tibi sint operum certa argumenta tuorum,</l>
				<l n="2130">Cum sis deterior et magis indocilis.</l>
				<l>Non cedis papae, cedes hostilibus armis</l>
				<l>Et cedes gladiis Saxonibusque tuis.</l>
				<l>Non credis papae, mihi saltem credere debes,</l>
				<l>Quae genui, quae te compacienter amo,</l>
				<l n="2135">Quae male defunctum longo iam funere plancxi</l>
				<l>Elatumque foras prosequor ad tumulum,</l>
				<l>Dum iubeat Christus feretrum cum corpore poni</l>
				<l>Et turbae gemitus audiat atque meos.</l>
				<l>Unicus es viduae sine vita, Christus amare</l>
				<l n="2140">Haec lamenta solet et vocat: «Ecce redi».</l>
				<l>Surge, rogo, lacrimasque meas ne despice, fili,</l>
				<l>Si non horrorem nominis huius habes.</l>
				<l>Subdere divinis racionibus et sapienti</l>
				<l>Usus consilio subdere pontifici.</l>
				<l n="2145">Aspice rectores, quos Christy gratia fecit,</l>
				<l>Et quibus est Christus perpetuale decus.</l>
				<l>Quis Constantinum non nominat et veneratur,</l>
				<l>Et quis non plangit, cum pia facta legit?</l>
				<l>Ergo videns magnus princeps de principe Christo</l>
				<l n="2150">Se quoque primatum ducere, constituit</l>
				<l>Romanam sedem, fidei capud et pietatis,</l>
				<l>Regibus et regnis omnibus esse capud.</l>
				<l>Et quia, quisquis agit sub Christo principe, pastor</l>
				<l>Aut ovis est, subdi maluit inter oves,</l>
				<l n="2155">Pastorique suo Romam concessit in aevum,</l>
				<l>Et regnum pariter et decus omne dedit.</l>
				<l>Sic alii reges, sic Teodosius ipse</l>
				<l>Summo pontifici subposuere capud.</l>
				<l>Sic Carolus, sic post Carolum generacio longa</l>
				<l n="2160">Omnia Romanae contulit ecclesiae.</l>
				<l>Cum Desiderius fureret, cum perfida castra</l>
				<l>Per totam ferme spargeret Ytaliam,</l>
				<l>Cum raperet, cum non senio, non religioni</l>
				<l>Parceret, opposuit Gallica signa Deus,</l>
				<l n="2165">Non Alpes nivibus et iniquo frigore regum</l>
				<l>Audaces cuneos impediere satis.</l>
				<l>Ecce vides veterum velut esemplaria regum</l>
				<l>Atque triumphales aspicis hos apices.</l>
				<l>Ipse tuus genitor, quamvis diversus ab illis,</l>
				<l n="2170">Multis et multum profuit aecclesiis.</l>
				<l>Profuit et sedi Romanae, pontificique</l>
				<l>Romano studuit cedere, qua licuit.</l>
				<l>Et qua non licuit, quia sol in nube latebat,</l>
				<l>Et magus ille dolis omnia polluerat,</l>
				<l n="2175">Et quid si fecit venaliter atque superbe:</l>
				<l>Nunquit in inmunda sponte lavamur aqua?</l>
				<l>Sed nec ego patrem suscepi iustificare,</l>
				<l>Reges proposui dicere, quos potui,</l>
				<l>Ut videas, quia nulla Deo persona resistit,</l>
				<l n="2180">Cuius ad arbitrium tollitur imperium.</l>
				<l>Sic age, si cures regni retinere vigorem,</l>
				<l>Et summae sedis suscipe pontificem,</l>
				<l>Atque hos pontifices, quos misit religiosos</l>
				<l>Atque prudentes, consule, quid facias;</l>
				<l n="2185">De quorum verbis haec sum quaecumque locuta,</l>
				<l>Hii dicent, quid te conveniat facere».</l>
				<l>Haec Agnes, et mox ita de senioribus unus,</l>
				<l>Incipit et regem se retinere iubet:</l>
				<l>«Non debes», inquit, «capud haec ad dicta movere,</l>
				<l n="2190">Quae mater loquitur de pietate tibi.</l>
				<l>Papa iubet, quem pontificem Deus ipse levavit,</l>
				<l>Qui tibi compatitur teque valere cupit.</l>
				<l>Ostendit plane patriae pietatis amorem,</l>
				<l>Qui matrem misit dicere, quae decuit.</l>
				<l n="2195">Illa tuos melius potuit discernere mores</l>
				<l>Et tibi semota suspicione loqui.</l>
				<l>Audisti breviter, quid senciat unus et alter,</l>
				<l>Iam pudeat tantis testibus haec facere.</l>
				<l>Quantus es, et quantum noster distenditur orbis,</l>
				<l n="2200">Tanta patet vitae non bona fama tuae.</l>
				<l>Iam quia nemo malus letatur cernere lucem,</l>
				<l>Perdere vis solem, qua potes, atque diem.</l>
				<l>Set tibi dulce potes oculorum tollere sydus,</l>
				<l>Iusticiae solem non potes opprimere.</l>
				<l n="2205">Quando suum celo poteris deducere lumen</l>
				<l>Et Christum poteris pellere sede patris,</l>
				<l>Tum, fateor, Romam proprio privabis honore</l>
				<l>Inque die facies currere noctis equos.</l>
				<l>Et facies, quaecumque voles, de nocte quietus,</l>
				<l n="2210">Cum iam, qui valeat cernere, nullus erit.</l>
				<l>Ergo vide, tandemque tibi iam consule, namque</l>
				<l>Regni primates consuluere sibi;</l>
				<l>Et nisi consilium maturius opposuisset,</l>
				<l>Quem male formidas et male persequeris,</l>
				<l n="2215">Actum de regni plane racionibus esset,</l>
				<l>Et iam nemo tuas quaereret inficias».</l>
				<l>Haec senior racione potens, quem protinus alter</l>
				<l>Subsequitur verbo clarus et ipse satis.</l>
				<l>Rex quasi compunctus primo facet, inde fatetur</l>
				<l n="2220">Et promittit eis omnia corrigere.</l>
				<l>Papae servicium per matrem sedulus offert,</l>
				<l>Et se comittit sicut amicus ei.</l>
				<l>Pontificesque rogat pro se sua verba referre.</l>
				<l>Et sibi clementem reddere pontificem:</l>
				<l n="2225">«Peccavi Domino, quid prodest vera negare?</l>
				<l>Si nego, convincit rumor et ipse Deus.</l>
				<l>Quod si dissimulat, non semper dissimulabit,</l>
				<l>Omnia, quae tegimus, deteget ille semel.</l>
				<l>Et si non homines mihi sunt aliquando timendi,</l>
				<l n="2230">Divinum sane iudicium timeo.</l>
				<l>Sed quid agam? Non peniteam? Nunquid mala regum</l>
				<l>Non possunt tergi fletibus et lacrimis?</l>
				<l>David peccatum non est hoc flumine lotum?</l>
				<l>Numquid Ezechias non habuit lacrimas,</l>
				<l n="2235">Et per merorem cum vita rexit honorem</l>
				<l>Et meruit plures posse videre dies?</l>
				<l>Hac pietatis spe veniam presumo, salutem</l>
				<l>Multis et gravibus postulo vulneribus.</l>
				<l>Sed Deus est, qui iustificat, clemencia cuius</l>
				<l n="2240">Non praemitur scelerum pondere vel numero.</l>
				<l>Ad Petri claves redeo, quas credo tenere</l>
				<l>Gregorium, qui nunc praesidet; eius opem,</l>
				<l>Eius consilium desidero cum medicina,</l>
				<l>Qualem collapsis scitque potestque dare».</l>
				<l n="2245">Haec ubi sic egit, vixdum genitrice reversa</l>
				<l>Necdum responsis ad sua missa datis,</l>
				<l>Infelix operum sociosque ducesque suorum</l>
				<l>Convocat et papae deteriora parat.</l>
				<l>Conveniunt non pontifices, non conciliari,</l>
				<l n="2250">Sed qui pontificum non bene nomen habent,</l>
				<l>Et turbare fidem, non edificare volentes,</l>
				<l>Quae solet esse pii gratia concilii.</l>
				<l>Hoc in murmurio velut esundante procella,</l>
				<l>Dum Christus dormit, pene carina perit.</l>
				<l n="2255">Rex indignatur, quia papae non dominatur,</l>
				<l>Et tolli solium plorat et imperium.</l>
				<l>Has illi voces quasi comiserando secuti,</l>
				<l>Contra pontificem perfida bella movent.</l>
				<l>Non illos canonum reverencia, non Deus ipse</l>
				<l n="2260">A tam. sacrilega sedicione tenet.</l>
				<l>Qua Mogus Alpinas Reni descendit in undas,</l>
				<l>Urbs est de fluvii nomine nomen habens,</l>
				<l>Dives et innumeris quondam capud et venerandis</l>
				<l>Ordinibus, summo pene secunda loco.</l>
				<l n="2265">Martinus primam sedem tenet, additur autem</l>
				<l>Protomartir ei pro merito fidei.</l>
				<l>Hic reges cum principibus tractare solebant,</l>
				<l>Et magnis rebus consilium capere.</l>
				<l>Guandia concilio legitur, quam cesar inertem</l>
				<l n="2270">Infidamque novo nomine corripuit,</l>
				<l>Cum blandiretur victori, sicubi fata</l>
				<l>Versa forent, timide seva latraret eum.</l>
				<l>Mox ubi consedit primum rex ipse, subinde</l>
				<l>Pontifices medios se posuere duces</l>
				<l n="2275">Post hos innumera vulgi stipante katerva,</l>
				<l>Incipit et cunctos ora tenere iubet:</l>
				<l>«Non est ignotum, patres», ait, «atque fideles,</l>
				<l>Quae mihi vix Nero fecerit altus homo,</l>
				<l>Qui per cuncta malis faciens in pessima motus</l>
				<l n="2280">Regno perniciem quaerit et aecclesiae.</l>
				<l>Papatum turbat, Romanis fraudibus arcum</l>
				<l>Tendit et intendit hoc lacerare capud.</l>
				<l>Et cum pretendat speciem pietatis habendae,</l>
				<l>Litibus et bellis saeviciaeque vacat,</l>
				<l n="2285">Monachus es habitu, sed non ex religione,</l>
				<l>Quem tamen abscondit, ne sibi testis eat.</l>
				<l>At pallam induitur et clara veste refulget,</l>
				<l>Et quasi nupturus pigmea membra tegit.</l>
				<l>An non et nupsit? Quis nescit et eius amores</l>
				<l n="2290">Et foedum Petri limen adulteriis?</l>
				<l>Hic tamen et lacrimas mentitur et ora fluentis</l>
				<l>Inter sacra rigat; at secus intus agit.</l>
				<l>Hiccine non etiam patres maturius ire</l>
				<l>Fecit, ut hanc sellam posset habere sibi,</l>
				<l n="2295">Quamvis pontificum quacumque aetate suorum</l>
				<l>Hic magis et dominus et dominans fuerit?</l>
				<l>Nunquid Alexandro Romam mihi subripiente</l>
				<l>Non iste in Cadulum fulmen et arma tulit?</l>
				<l>Quo tamen expulso contra sacra foedera patrum,</l>
				<l n="2300">Numquit Alexander papa vel abba fuit?</l>
				<l>Sic hunc, sic alios, qui patre iubente fuerunt,</l>
				<l>Compulit eternus papa subesse sibi.</l>
				<l>Quod si quis voluit contra mandata venire,</l>
				<l>Mutavit solium pulsus in exilium.</l>
				<l n="2305">Haec sino, sit clarus, sedeat sine principe solus,</l>
				<l>Dum mihi vel sceptrum vel diadema sinat.</l>
				<l>Quid sibi vult auro radians gemmisque corona</l>
				<l>Et superexaltans regia palma capud?</l>
				<l>Quem lateat, quod fulmen agat presumpcio talis</l>
				<l n="2310">Et pudor in veri vertice pontificis?</l>
				<l>At nos arguimur, quia virgas pontificales</l>
				<l>Tangimus et clero signa ferenda damus?</l>
				<l>Sed neque signamus nec quemquam sanctificamus</l>
				<l>Nec nobis ipsis talia suscipimus.</l>
				<l n="2315">Hildebrandus, homo quasi Ianus fronte biformis,</l>
				<l>Sicut Cesar erat, omnia vult fieri.</l>
				<l>At libertatem defendit et aecclesiarum</l>
				<l>Rectores tutos et sine labe facit.</l>
				<l>Cur ergo iuratur ei? Cur munera captat,</l>
				<l n="2320">Quae, sicut dicit, non licet accipere?</l>
				<l>Set non esse sibi licitum Petrus ipse probavit;</l>
				<l>Cur ergo proibet, quod tamen ipse facit?</l>
				<l>Si se discipulum Petri Paulique fatetur,</l>
				<l>Sit castus, pauper, sicut uterque fuit,</l>
				<l n="2325">Nobis miliciam, nobis diadema relinquat,</l>
				<l>Pauperibus, viduis auxilium tribuat.</l>
				<l>Quod si miliciae vel regni captat honorem,</l>
				<l>Et nobis liceat ponere pontificem.</l>
				<l>Si non vult nobis, quae sunt sua, participare,</l>
				<l n="2330">Senciat illicitum tollere nostra sibi.</l>
				<l>Ad ligni calices redeat, regalia nobis</l>
				<l>Restituat, primi quae tribuere patres.</l>
				<l>Sed pugnat, sed miliciam conducit et Urbem</l>
				<l>Dissipat et nobis iura paterna negat.</l>
				<l n="2335">Rex pater, ut Romam faceret residere quietam</l>
				<l>Et per eam toti parceret aecclesiae,</l>
				<l>Obtinuit sedem disponere pontificalem,</l>
				<l>Ut iam de relico se sine nemo regat.</l>
				<l>Hoc ita firmatum tenet Hildebrandus, et olym</l>
				<l n="2340">Roma patris dono gaudet et imperio.</l>
				<l>Sed puerum sprevit pueroque paterna negavit</l>
				<l>Et trahit in votum fasque nefasque suum.</l>
				<l>Iamque negat sedes sub quolibet orbe minores,</l>
				<l>Insuper infamat et nova bella parat.</l>
				<l n="2345">Ipsam, quae genuit, magico mihi carmine vertit</l>
				<l>Et, quod mentitur, eius ab ore probat.</l>
				<l>Turbat Saxoniam, vos, sicut scitis, habendos</l>
				<l>Inter pontifices catholicosque negat.</l>
				<l>Et quid ad haec facimus, ubi tam perversa videmus?</l>
				<l n="2350">Et vos, quid facitis, qui populos regitis?</l>
				<l>Si sic ire licet, nec vos in honore manetis,</l>
				<l>Et mihi regis opus mox ad aratra redit.</l>
				<l>Aut igitur solus presumpta cedat ab arce,</l>
				<l>Aut nos eterno fama pudore notet.</l>
				<l n="2355">Non mihi divinae legis sollercia cessit,</l>
				<l>Non decreta patrum, non canones didici.</l>
				<l>Vos, quibus est horum discrecio, cura sacrorum,</l>
				<l>His adibete manum, qua tamen usque licet,</l>
				<l>Et capud erroris subvertite, si lacrimarum,</l>
				<l n="2360">Si tanti luctus aut piget aut miseret.</l>
				<l>Si scirem vos posse pati vel velle libenter,</l>
				<l>Ante pedes vestros hoc diadema darem.</l>
				<l>Ad vos postremo, socii, conversio nostra,</l>
				<l>Pontificum gladius nec sibi robur habet.</l>
				<l n="2365">Vestra manus Romam novit spoliare, nec unquam</l>
				<l>Cum Gallo cuneos miscuit illa volens.</l>
				<l>Si tamen haec nostros laesit quandoque priores,</l>
				<l>Senciat has veteres non habuisse manus.</l>
				<l>Atque utinam redeat vetus illa potensque virorum,</l>
				<l n="2370">Quae Pyrrum fregit Annibalemque duces.</l>
				<l>Nunc exausta viris longoque soluta veterno</l>
				<l>Invalidis manibus saxa sudesve feret;</l>
				<l>Si qua feret, nam plus formido fugamque metumque,</l>
				<l>Qualiter audito Cesare vasta fuit.</l>
			</lg>
		</div>
		<div type="section">
			<head>2,1 <note>vv. 2375-2684</note></head>
			<lg>
				<l n="2375">Hic, cum iam subtus vellet consurgere miles</l>
				<l>Et spondere feras, qua vocet ille, manus,</l>
				<l>Pontificumque clamore tacet; tum vero repressis</l>
				<l>Cum ducibus mediis atque minore manu:</l>
				<l>«Rex», aiunt, «quicumque putat sublimia scire,</l>
				<l n="2380">Non se magnificet, aut sua dicta probet.</l>
				<l>Sic et qui regnant et non sub principe Christo,</l>
				<l>Chrystus regnantes non pacietur eos.</l>
				<l>Si nos ergo tibi nos nostraque magnificamus,</l>
				<l>Sicut Christus ait, gloria nostra cadit.</l>
				<l n="2385">Tu quoque si vires proprias et militis huius</l>
				<l>Magnificas, Deus est, qui tua dicta notat.</l>
				<l>Sic scimus, sic et loquimur Dominoque Deoque</l>
				<l>Subdimur et subdi te quoque consulimus.</l>
				<l>Si quis amat pompam, si quis sibi quaerit honorem,</l>
				<l n="2390">Hunc sacri canones ponere praecipiunt.</l>
				<l>Ambicio plecti capitali lege iubetur,</l>
				<l>Ambiciosus homo non placet aecclesiae.</l>
				<l>Hanc legem nos suscipimus, si suscipit ille,</l>
				<l>Qui nos infestat et tibi bella parat.</l>
				<l n="2395">Set faciat, debemus eum pacienter habere</l>
				<l>Nec nos es eius criminibus tegere.</l>
				<l>Quod tamen apponitur, quia regnas atque superbos</l>
				<l>Inque probos homines sub iuga restituis,</l>
				<l>Crimina nescimus; si fame credere dicit,</l>
				<l n="2400">In tanta causa non valet iste locus;</l>
				<l>Si delatorem certum se dicit habere,</l>
				<l>In delatorem criminis auctor agat.</l>
				<l>Set tamen, ut regem lapsum fateamur, et aetas</l>
				<l>Et quae sunt regis, crimen onusque levant.</l>
				<l n="2405">Si pater ille foret aut vir discretus, haberet</l>
				<l>Et plus consilii saeviciaeque minus.</l>
				<l>O te felicem, regum fortissime David,</l>
				<l>Quem Dominus curat atque propheta bonus!</l>
				<l>Hildebrandus, homo prudens medicusque fidelis</l>
				<l n="2410">Quod non est, etiam vulnus habere facit.</l>
				<l>Et nos de sola levitatum suspicione</l>
				<l>Dampnat et in faciem tela facesque rotat.</l>
				<l>Sed cui rex peccat? Nisi soli, qui facit illum</l>
				<l>Quique potest solus iudicium facere?</l>
				<l n="2415">Nam reliquos homines rex et sub rege potestas</l>
				<l>Iure suo dampnat et gladio perimit.</l>
				<l>Rex sub rege Deo vivit, solius et eius</l>
				<l>Iura timet, soli denique peccat ei.</l>
				<l>Hinc Nathan missus David curare dolentem</l>
				<l n="2420">Non ferrum hostendit, sed paradigma dedit.</l>
				<l>Cumque prius sese proprio quasi fune ligasset,</l>
				<l>Excepit vulnus atque ita convaluit.</l>
				<l>Set Nathan noster nec iura superna veretur</l>
				<l>Et curat solus integra vulneribus.</l>
				<l n="2425">Sed iam iam satis est, nisi quod, qui crimine pulsat</l>
				<l>Nec probat, in foveam corruit ipse suam.</l>
				<l>Et canones illum peribent debere notari</l>
				<l>Pro linguae vicio supplicio simili,</l>
				<l>Qui regem lacerat, cui dat rex summus honorem,</l>
				<l n="2430">Quid nisi se regi quaerit habere parem?</l>
				<l>Sed gladium portat quare? Respondeat illi</l>
				<l>Paulus, quem formam vult adhibere sibi.</l>
				<l>At nos comodius Salomonem respiciamus,</l>
				<l>Qui non in gladio perculit Abiathar,</l>
				<l n="2435">At vero, quoniam tulit Ephot post Adoniam,</l>
				<l>Amovit sacris atque ministerio.</l>
				<l>Quod vero nostras sedes et munia carpit</l>
				<l>Et baculos nobis invidet et retrahit,</l>
				<l>Regnum conturbat, dampnum facit aecclesiarum,</l>
				<l n="2440">Quae de regali convaluere bono.</l>
				<l>Sed David videat et multos postea reges,</l>
				<l>Qui sine sacrifica non abiere manu.</l>
				<l>Quid Moyses? Numquid populi non castra regebat?</l>
				<l>Attamen ipse Aaron unxit et instituit.</l>
				<l n="2445">Sed Constantinus, aiunt, concessit et Urbem</l>
				<l>Et quae sunt Urbis et diadema simul;</l>
				<l>Set tamen hanc etiam longo post tempore reges</l>
				<l>Et servavere et tenuere sibi.</l>
				<l>An non Gregorium, cuius de nomine gaudet,</l>
				<l n="2450">Mauricius Romam iussit habere patrem?</l>
				<l>Quid Constantinus? Non gestis conciliorum</l>
				<l>Praefuit et magnam non statuit synodum?</l>
				<l>Quis nescit claram sub rege potente Niceam</l>
				<l>Talibus et tantis eminuisse viris,</l>
				<l n="2455">Cum, quia confinxit gnatum genitore minorem,</l>
				<l>Arrius in tenebras non rediturus iit?</l>
				<l>Quare non ergo studuit compescere regem,</l>
				<l>Ut non deberet sollicitare fidem,</l>
				<l>Silvester tantus sacrarum praeco viarum,</l>
				<l n="2460">Cum docuisset eum scire et amare Deum?</l>
				<l>Quid regi vel pontices per scripta vocare,</l>
				<l>Aut, ut discuterent talia, praecipere?</l>
				<l>Sic alios claros conventus et generales</l>
				<l>Officio summi sustinuere viri.</l>
				<l n="2465">Constantinopoli Macedonius Eunomiusque</l>
				<l>Defecere pio cesaris auxilio.</l>
				<l>Ephesus exultat, ubi se Nestorius abdit</l>
				<l>Et gaudens summo supplicat imperio.</l>
				<l>In Calcedonia cessere Dioscorus atque</l>
				<l n="2470">Euticis annisu cesaris et studio.</l>
				<l>At nunc regis opus et opes Vigilancius iste</l>
				<l>Respuit et gladios innovat ipse suos.</l>
				<l>Nordmanni tamen exoptat suffragia regis</l>
				<l>Nec vetat Hispanas tangere sacra manus.</l>
				<l n="2475">Quae vero leges audent sibi subdere regem?</l>
				<l>Aut quis tot veterum protulit ista patrum?</l>
				<l>Pone tamen reges non haec fecisse priores</l>
				<l>Aut patres istum non habuisse modum:</l>
				<l>Temporibus leges mutantur; tempora prima</l>
				<l n="2480">Ecclesiae proprium non habuisse patet.</l>
				<l>Sic etiam diversa locis fert usus et ordo,</l>
				<l>Nec Grecis adeo nostra statuta placent.</l>
				<l>Si tamen est plebis electio, summa potestas</l>
				<l>Hic quoque non minimum debet habere locum.</l>
				<l n="2485">Set quis non videat, quo disceptatio vergat,</l>
				<l>Ut solus sedeat atque quietus agat?</l>
				<l>Qui, quoniam novit se non sedisse decenter,</l>
				<l>Te terrere putat, nos quoque sollicitat,</l>
				<l>Ut, dum turbamur, dum regni sumna laborat,</l>
				<l n="2490">Non liceat nobis haec mala corrigere.</l>
				<l>Nunc ergo regi placeat sententia nostra,</l>
				<l>Hunc hominem summo pellere de solio.</l>
				<l>Nos autem, quos ille gravat, quos dampnat et odit,</l>
				<l>Condempnemus eum nec faveamus ei.</l>
				<l n="2495">Roma vel admissum deponat et auferat hostem</l>
				<l>Vel sciat irruere Gallica signa sibi».</l>
				<l>Haec ubi cum ducibus equitum peditumque corona</l>
				<l>Censuit, exclamant atque anathema tonant.</l>
				<l>O furor! O stolidi! Capitis dementia non est</l>
				<l n="2500">Haec haeresis? non est haec via luce carens?</l>
				<l>Ostendat, qui forte potest, audacius ausum</l>
				<l>Quemlibet e tantis antea scismaticis.</l>
				<l>Ergo duces cecos non iam sine luce secuntur:</l>
				<l>Sic quoque se cecos et magis esse probant.</l>
				<l n="2505">Si cecus cecum sequitur per prava caditque,</l>
				<l>Non est ridendus, sed miserandus homo;</l>
				<l>Qui videt et sequitur per devia luce carentem,</l>
				<l>Quis risum teneat, si per inane ruat?</l>
				<l>Cecus et elate cervice Dioscorus olym</l>
				<l n="2510">Pontificem summum laedere non timuit.</l>
				<l>Laesit pontificem scriptis et voce Leonem.</l>
				<l>Et coniecit eum musculus in laqueum.</l>
				<l>Set Leo clamavit et tanto murmure stravit,</l>
				<l>Ut faciente Deo frangeret ora Leo.</l>
				<l n="2515">Clamores eius orbis persensit eous,</l>
				<l>Quique superbiit, pronus in ora ruit.</l>
				<l>Hunc etiam Photius post tempora longa secutus</l>
				<l>Non expectata cognitione ruit.</l>
				<l>Si placet exemplum, videant, quia iure sequatur</l>
				<l n="2520">Pro culpa simili iudicium simile.</l>
				<l>Eripiunt Petro sine causa et iudice claves</l>
				<l>Et faciunt Domino dedecus in famulo.</l>
				<l>Quando minor sedes maiorem dampnat? Et ante</l>
				<l>Discipulum causam quando magister agit?</l>
				<l n="2525">Hinc et in octava synodo sententia fertur</l>
				<l>Et per cuncta dehinc saecula praecipitur,</l>
				<l>Ut nemo quemquam verbum ferat in patriarcam,</l>
				<l>Non homo, non ullum denique concilium.</l>
				<l>Praecipue vero Romanum nemo notare</l>
				<l n="2530">Audeat; audentem tam gravis ire premat,</l>
				<l>Ut facti ratio nulli querenda putetur,</l>
				<l>Sed cedat sacris semper honore carens.</l>
				<l>Omnia turbastis, homines sine cognitione</l>
				<l>Hunc finem meruere sibi contagia vestra,</l>
				<l n="2535">Ut cum feceritis, pessime papa luat.</l>
				<l>Munere, flagitiis Sodomam quoque iustificastis,</l>
				<l>Et dampnatis eum, qui sine labe venit.</l>
				<l>Per vos facta Dei domus est spelunca latronum,</l>
				<l>Et dampnatis eum, qui iubet esse foris.</l>
				<l n="2540">Gregorius peccat, quia regum crimina dampnat</l>
				<l>Et de criminibus vos notat et praetiis.</l>
				<l>Denique peccavit, quoniam sine munere sedit,</l>
				<l>Et quia per regem non habet hunc apicem.</l>
				<l>Haec ubi legistis? Unde haec perversa tulistis?</l>
				<l n="2545">Nec Symon reprobus tam reprobanda docet,</l>
				<l>Qui loculos farcire volens de munere Christi</l>
				<l>Non tulit ad regem munera sive precem.</l>
				<l>Ad Petrum venit, a Petro posse poposcit</l>
				<l>Impositis manibus munera sacra dare.</l>
				<l n="2550">Ecce docet Symon et vestros arguit actus,</l>
				<l>Ergo vel hunc libeat, qua licet usque, sequi.</l>
				<l>Qui licet erravit, quia vendi posse putavit,</l>
				<l>Non ab eo petiit, qui sibi non habuit.</l>
				<l>Ergo penes Petrum sentit mirabile donum,</l>
				<l n="2555">Sed quia corripitur, cecior efficitur.</l>
				<l>Iamque placet regi, quia vult disperdere Christum</l>
				<l>Et servos eius dampnat et insequitur.</l>
				<l>Christum fallacem mentiri non reveretur</l>
				<l>Et fraudes magicas fingit habere Petrum.</l>
				<l n="2560">Haec quoque parva putat et adhuc graviora fatetur,</l>
				<l>Seque Deum credi postulat atque coli.</l>
				<l>Non erat iste labor, falsis inducere falsa</l>
				<l>Et regem falsum fallere posse magum.</l>
				<l>Hac ex doctrina surgit vesania vestra;</l>
				<l n="2565">Sed vos non vobis obsequium facitis.</l>
				<l>Quare non etiam temptatis subdere regem,</l>
				<l>Ut sicut Nero tura praecesque ferat?</l>
				<l>Audetis Christum contempnere, sacra negatis,</l>
				<l>Scripturae sensum vertitis ad placitum.</l>
				<l n="2570">Quid superest ad stultitiam, nisi sumere pennas</l>
				<l>Et temptare vias, quas male Symon iit?</l>
				<l>Sed fratrem Moyses, sicut praetenditis, unxit,</l>
				<l>Cum populum regeret et sacra non faceret.</l>
				<l>An vero Moyses non fertur et ante sacerdos</l>
				<l n="2575">Et cum fratre sacro praeditus officio?</l>
				<l>Qui negat, offendit vel non sacra carmina novit,</l>
				<l>Quae res et vates ante canenda dedit.</l>
				<l>Ergo sacerdotem potuit sacer atque sacerdos</l>
				<l>Unguere divini conscius aloquii.</l>
				<l n="2580">Quid de Mauricio, quem fingitis imposuisse</l>
				<l>Gregorium summo pontificem solyo?</l>
				<l>O fraus! O mentis vertigo seditiosae!</l>
				<l>Tamquam non pateat, si ratio videat,</l>
				<l>Felicem, reliquos, qui processere fideles,</l>
				<l n="2585">Quos sibi Romanus praeposuit populus</l>
				<l>Nullo rege sibi vel opem vel iussa ferente,</l>
				<l>Cum staret multo clarius imperium.</l>
				<l>Et quid? Si populus, cum regem sciret amare</l>
				<l>Gregorium, missis optinuit precibus,</l>
				<l n="2590">Vel suadere viro vel, ut ipsis vocibus utar</l>
				<l>Vestris, praecipere pondera suscipere?</l>
				<l>Numquid nos non praecipimus fidenter amicis?</l>
				<l>Numquid non etiam cogimus, ut faciant?</l>
				<l>Quae numquam facerent, si nos offendere possent,</l>
				<l n="2595">Quod bene Gregorii probat appellatio, ne se</l>
				<l>Cogeret ad pondus tam grave, quin etiam</l>
				<l>Cartula blanditiis nostro quoque more referta,</l>
				<l>Cum se ridiculum scriptitat et simiam,</l>
				<l>Qui non esse leo valeat vel clarus haberi,</l>
				<l n="2600">Etsi praecipiat clarus amicus ei.</l>
				<l>Iamne videt, qui nec oculos se nescit habere,</l>
				<l>Quae sic dicuntur non agitanda fore?</l>
				<l>Numquid Gregorii prudentia nota per orbem</l>
				<l>Non est et celebri non nitet eloquio?</l>
				<l n="2605">Denique, symoniam non dampnat venditionem?</l>
				<l>Numquid et illicitum non vetat introitum?</l>
				<l>Ergo silete magis, qui nos offendere vultis</l>
				<l>Et sub Mauricii tegmine vos tegitis,</l>
				<l>Ne, dum Gregorii pervertere simplicitatem</l>
				<l n="2610">Quaeritis, in reges tela reversa cadant.</l>
				<l>Quod, si quis dicat, quia regni condicione</l>
				<l>Quivis Romano sederit in solio</l>
				<l>Et Constantini translata longius urbe</l>
				<l>Iam diadema sibi miserit alter ibi</l>
				<l n="2615">Praeter pontificem sacra et non sacra regentem,</l>
				<l>Argumenta facit non solidata fide.</l>
				<l>Cum tamen armorum motus plerumque poposcit,</l>
				<l>Ne Petri sedes imperiique capud</l>
				<l>Vim ferret subitam, providit curia claros</l>
				<l n="2620">Belligerosque duces mittere, qui tegerent</l>
				<l>Urbem barbaricis in tempestatibus illis,</l>
				<l>Attribuens sumptus es propriis opibus.</l>
				<l>Quod faciunt reges fidei fervore calentes,</l>
				<l>Moti propter eum, qui dedit imperium.</l>
				<l n="2625">Ut Carolus quondam, Graecis trepidantibus, Urbi</l>
				<l>In Longobardos robur opemque dare</l>
				<l>Venit et adiuvit et barbara castra removit,</l>
				<l>Verum non ideo sedit in imperio.</l>
				<l>Si tamen indultam gestavit in Urbe coronam,</l>
				<l n="2630">Hoc decus illius, non fuit imperii.</l>
				<l>Francorum rex ille potens et clarus in orbe</l>
				<l>Ornatu proprio claruit et solio,</l>
				<l>Quod solet interdum fieri, cum tempore festo</l>
				<l>Reges conveniunt et sua serta ferunt.</l>
				<l n="2635">Non tamen idcirco vel regnum consociatur,</l>
				<l>Vel perdit solium, qui recipit socium.</l>
				<l>Ad Constantinum fugitis, quia iussit adire</l>
				<l>Niceam celebres undique pontifices,</l>
				<l>Et quia sic licuit Silvestro non prohibente,</l>
				<l n="2640">Creditis in regis cedere cuncta manu?</l>
				<l>Sed quis miretur, si non vel clara videtis,</l>
				<l>Qui non ad lucem, quae regat, aspicitis?</l>
				<l>Silvester pastor et religionis amator</l>
				<l>Questus in aecclesiam surgere perfidiam,</l>
				<l n="2645">Cum furerent haereses, cum scismata persequerentur,</l>
				<l>Invitavit eum certus amare Deum,</l>
				<l>Cum solus posset compescere seditionem</l>
				<l>Et sumptus, si quis indigeat, facere.</l>
				<l>Haec eadem ratio super his, quos misit, habenda,</l>
				<l n="2650">Ut nichil auderet error et improbitas.</l>
				<l>Si satis est, ceci, iam frivola tanta cavete!</l>
				<l>Quid iuvat Ephesium ponere concilium?</l>
				<l>Et licet et licuit et adhuc per secla licebit,</l>
				<l>Reges aecclesiis auxilium facere,</l>
				<l n="2655">Reges concilio patres ex orbe vocare,</l>
				<l>Si iubeat primi rector episcopii,</l>
				<l>Et gladium portare licet, cohibere superbos,</l>
				<l>Et per miliciam vim prohibere licet.</l>
				<l>Quod super infertis, non est electio plebis,</l>
				<l n="2660">Et fortasse patet, sed quia falsa placent,</l>
				<l>Non vultis canones vel cernere vel meditari,</l>
				<l>Quos nostis contra regibus ire malis.</l>
				<l>Clerus, maiori qui praesidet aecclesiarum,</l>
				<l>Debet pontificem, cum caret, eligere;</l>
				<l n="2665">Electum tandem plebi proponere debet,</l>
				<l>Ut probet et videat, si vitio careat.</l>
				<l>Si caret, ut testem se demum praebeat illi,</l>
				<l>Sin alias, reprobet, sed ferat, unde probet.</l>
				<l>Hac in parte licet laicis maioribus esse</l>
				<l n="2670">Et regi, si non suspicione caret.</l>
				<l>Haec ita sunt, sed desipiunt, strepituque soluto</l>
				<l>Missus ab Henrico transit in Ytaliam</l>
				<l>A comparticipes et Symonis acta sequentes,</l>
				<l>Et quocumque venit semina dira serit.</l>
				<l n="2675">Seminat errorem, ius opprimit et rationem</l>
				<l>Et blasphemias spargit ubique novas;</l>
				<l>Suspensis et adhuc sacro de limine pulsis</l>
				<l>Ecclesias aperit, reddit et officia.</l>
				<l>Vir laicus, ratione carens et religione,</l>
				<l n="2680">Et quasi demonio praecipitante furens;</l>
				<l>Mittitur et Romam, qui cogat cedere papam</l>
				<l>Et faciat rursus in cruce stare Petrum,</l>
				<l>Pactus mercedem pro tanti criminis ausu,</l>
				<l>Ut, quam mox redeat, cum baculo sedeat.</l>
			</lg>
		</div>
		<div type="section">
			<head>2,2 <note>vv. 2865-2946</note></head>
			<lg>
				<l n="2685">Legatus Sathanae, postquam pervenit in Urbem,</l>
				<l>Ad quod missus erat, tendit, ut espediat;</l>
				<l>Garrulus et gentem superans regemque furore</l>
				<l>Nec minor ex vicio sive supercilio.</l>
				<l>Gregorius sacro cetu de more vocato</l>
				<l n="2690">Tractabat sacri dogmata misterii,</l>
				<l>Sic aiens, sic corda sacro de flumine replens</l>
				<l>Et contra reprobos scuta tenere docens:</l>
				<l>«Qui vult», inquit, «opus, quod non ruat, edificare,</l>
				<l>Ante salutarem debet habere fidem.</l>
				<l n="2695">Haec autem fidei ratio purgata videtur,</l>
				<l>Quam Petri sedes et tenet et loquitur,</l>
				<l>Ut, quicumque Deum credit veraciter unum,</l>
				<l>Et trinum pariter confiteatur eum;</l>
				<l>Personisque tribus equalem praestet honorem</l>
				<l n="2700">Cum Genitore Sato Spirituique sacro.</l>
				<l>Filius est Patris, et Spiritus est utriusque:</l>
				<l>Haec tria sunt unus rex opifexque Deus.</l>
				<l>Qui Pater est, non est Genitus, nec Spiritus ipse,</l>
				<l>Qui Pater aut Genitus, res tamen una tribus.</l>
				<l n="2705">Et personalis horum divisio trina</l>
				<l>Non facit esse tribus in deitate tria.</l>
				<l>Omnipotens natura tribus non tempore cepit,</l>
				<l>Et sine momento perpetualis erit.</l>
				<l>Et sicut Deus est sine principio, sine fine,</l>
				<l n="2710">Sic quoque, quod Genitus, Spiritus et Pater est.</l>
				<l>Qui Pater est, semper Pater est, non incipit esse,</l>
				<l>Ne sic et Natus ceperit esse Deus.</l>
				<l>Et sic Spiritui, quod spiritus extat eorum,</l>
				<l>Non est posterius a deitate trium.</l>
				<l n="2715">Omnia sunt equaeva tribus dumtaxat ab aevo,</l>
				<l>Quod sine fine fluit et sine principio.</l>
				<l>Sicut habent esse pariter, sic et simul esse,</l>
				<l>Insuper et quicquid de deitate sapis,</l>
				<l>Tantum personae nulli confusio fiat,</l>
				<l n="2720">Et personalis proprietas maneat.</l>
				<l>Ergo Patris deitas non est prior a deitate</l>
				<l>Flaminis aut Nati, sed magis una trium</l>
				<l>Maiestas, bonitas, virtus, sapiencia, regnum</l>
				<l>Et sine principio lumen et omne bonum.</l>
				<l n="2725">Filius in carnis nostrae consortia missus</l>
				<l>Nostra sibi sumpsit, propria non minuit;</l>
				<l>Et de virgineo conceptus sanguine matrem</l>
				<l>Esse sibi voluit, noluit esse patrem.</l>
				<l>Qui, quia patre Deo Deus est sine tempore natus,</l>
				<l n="2730">Tempore natus homo sed sine patre fuit.</l>
				<l>At quoniam nescit matrem deitatis origo,</l>
				<l>Materni ventris germine cepit homo.</l>
				<l>Sic utrobique carens nascendi duplicitate</l>
				<l>Patrem nescit homo, qui sine matre Deus.</l>
				<l n="2735">Verus homo, vera matris de carne creatus</l>
				<l>Nescit Adae veteris crimen et omen Evae.</l>
				<l>Virgo salutatur, virgo sine sorde gravatur,</l>
				<l>Virgo parit, salva virginitate manet.</l>
				<l>Scit Moyses, quo teste rubus non ardet et urit.</l>
				<l n="2740">Et sine materno subere virga parit.</l>
				<l>Denique, quis primam fecit sine matre parentem?</l>
				<l>Quis sine matre novo contulit esse viro?</l>
				<l>Quis dat api fetus nullo de sanguine prorsus?</l>
				<l>Quis dat vermiculo materiale genus?</l>
				<l n="2745">Porro, quis totum fecit sine semine mundum</l>
				<l>Et iussit molem ducere membra rudem?</l>
				<l>Sic ergo nasci macula sine debuit agnus,</l>
				<l>Qui mundi maculam tolleret atque scelus.</l>
				<l>Si non esset homo, mortem gustare nequiret,</l>
				<l n="2750">Quod si non fieret, non mihi proficeret.</l>
				<l>Sic ergo natus et sic indebita passus</l>
				<l>Armato forti fortior arma tulit</l>
				<l>Et captivatam revocavit ad ethera praedam,</l>
				<l>Ad Patrem rediens, Patris in arce sedens.</l>
				<l n="2755">Sed bona partitus famulis celestia molles</l>
				<l>Fecit mirificos mortis et impavidos</l>
				<l>Spiritus adveniens linguis formavit et ygne</l>
				<l>Et per eos sacram condidit aecclesiam,</l>
				<l>Quam regitis, quam de fidei novitate fovetis,</l>
				<l n="2760">Et sicut sponsam sanctificatis eam.</l>
				<l>Sed sunt, qui lacerant et comaculare laborant</l>
				<l>Et fidei fructum tollere non trepidant.</l>
				<l>At quia non audent sentire, quod Arrius olym,</l>
				<l>Aut pravum quicquam de deitate loqui,</l>
				<l n="2765">Propter tam multos contra perversa locutos</l>
				<l>Aecclesiam scindunt et decus eripiunt.</l>
				<l>Sed, si dividitur, Christus quoque non erit unus,</l>
				<l>Et, si servierit, non bene liber erit.</l>
				<l>Unde necesse fuit et, quae sunt dicta, notare</l>
				<l n="2770">Et, quae nunc volumus, ad pia corda loqui.</l>
				<l>Qui putat in Patrem cum Prole et Flamine credi.</l>
				<l>Debet aecclesiam credere catholicam.</l>
				<l>Quae si credatur, sicut credenda docetur,</l>
				<l>Non erit ancillae prostibulove locus.</l>
				<l n="2775">Paulus utrumque probat et Christi virginitatem</l>
				<l>Dicit virgineum semper amare thorum.</l>
				<l>Numquid et ancillam non scribit reiciendam?</l>
				<l>Et Sarae monitus non probat ipse Deus?</l>
				<l>Si Christus virgo est et si de virgine natus.</l>
				<l n="2780">Virgineum pectus quaerit amatque sibi.</l>
				<l>Haec est virginitas, ut, qui se dicit amare</l>
				<l>Christum, non societ hoc in amore malum.</l>
				<l>Si sacer est verbi tractator sive minister,</l>
				<l>Noverit illicitum quaerere conubium.</l>
				<l n="2785">De reliquis, qui se non vult omnino tenere,</l>
				<l>Servet in uxoris cognitione fidem,</l>
				<l>Sed fidei, sed iusticiae sic servet amorem,</l>
				<l>Ut nichil ante suum curet ametque Deum.</l>
				<l>Libertas vero aecclesiae, quam dicimus, haec est,</l>
				<l n="2790">Ut iam nullus eam possideat laicus,</l>
				<l>Nullus rex, nullus princeps nullusque potentum</l>
				<l>Edibus in sacris detve negetve locum».</l>
				<l>Necdum finierat, cum suspirantibus illis</l>
				<l>Et tacitis penitus ad sacra verba patris</l>
				<l n="2795">Ingreditur vocemque levans temerarius ille:</l>
				<l>«Ildebrande», tonat, «monache, siste parum.</l>
				<l>Rex iubet a cathedra descendere protinus ista,</l>
				<l>Quod si perstiteris, hostis apertus eis.</l>
				<l>Quique tibi parent et in hoc famulantur honore,</l>
				<l n="2800">Ad regem redeant, aut gladium timeant.</l>
				<l>Non te decipiat moti fiducia regni</l>
				<l>Et, quam turbasti, copia Saxonee».</l>
				<l>Haec autem cum perstreperet succensus ab ira,</l>
				<l>Impetitur, capitur, scinditur, oprimitur.</l>
				<l n="2805">Et nisi papa manum velocius oposuisset,</l>
				<l>Ad dominum vivens non rediturus erat.</l>
				<l>Sedato tandem multa gravitate tumultu</l>
				<l>Consedit tacitus ipse sacerque chorus.</l>
				<l>Inde brevi vultu placido sic fatur: «Habetis,</l>
				<l n="2810">Fratres, quae vobis dicimus, ante oculos.</l>
				<l>Non opus est nobis longa racione probare,</l>
				<l>Ipse fidem, verbum prebet inanis homo.</l>
				<l>Hoc uno satis est documento significatum,</l>
				<l>Quos laqueos nobis quaerat et aecclesiis.</l>
				<l n="2815">Nos tamen ad tempus haec omnia sustineamus,</l>
				<l>Dum castiget eum, qui solet, ipse Deus».</l>
				<l>Tum vero synodus ad Christum voce levata</l>
				<l>Poscit, ut ipse suum iudicet opprobrium.</l>
				<l>Henricum sane tam pernicialiter ausun,</l>
				<l n="2820">Exutum palla pellit ab ecclesia.</l>
				<l>Fautores simili gladio feriuntur et omnes</l>
				<l>Solvuntur manibus illius atque fide,</l>
				<l>Ut nullus regem vocet illum, nullus honorem</l>
				<l>Exibeat, nullus debita signa ferat.</l>
				<l n="2825">Sic eat et similem simili racione sequatur</l>
				<l>Et cum deiecto principe facta luat,</l>
				<l>Qui, quia magnifice sedem super astra levavit</l>
				<l>Atque Deo compar ex aquilone stetit,</l>
				<l>Corruit in preceps tantum deiectus ad yma.</l>
				<l n="2830">Quanto maior ei sella cupita fuit.</l>
				<l>Discat depositus, quia, qui caelestia temptat,</l>
				<l>Carcere sub Stigio debet habere locum.</l>
				<l>Angelicos coetus bonitas divina creavit</l>
				<l>Et se cernendum iugiter exibuit,</l>
				<l n="2835">Cuius in aspectu felices vivere possent,</l>
				<l>Et fieret solus omnia laeta Deus.</l>
				<l>Inter quos unum pociorem fecit et illi</l>
				<l>Alcius et melius se quoque scire dedit.</l>
				<l>Vallabant illum legiones caelicolarum,</l>
				<l n="2840">Atque tegebatur ordinibus lapidum,</l>
				<l>Sicut ad ornandos vetus est industria reges</l>
				<l>Intexi variis tegmnibus lapides;</l>
				<l>De claro lapidum numero non defuit unus,</l>
				<l>Qui tanquam vestis non operiret eum.</l>
				<l n="2845">Ille dabat lucem, dabat ille cognicionem,</l>
				<l>Ex quo dicit eum leccio Luciferum.</l>
				<l>Porro superbivit et se maiora cupivit,</l>
				<l>At nunc luxuriae servit et invidiae,</l>
				<l>Et pro luce data factus tenebrosa potestas</l>
				<l n="2850">Etheream sedem perdidit atque Deum.</l>
				<l>Sic istum regem divina potencia fecit</l>
				<l>Et prefecit eum gentibus et populis;</l>
				<l>Sed sacra non tribuit disponere, pontificales</l>
				<l>Excepit cathedras et sibimet tenuit.</l>
				<l n="2855">Praesumpsit sacros venundare pontificatus,</l>
				<l>Quos dare si vellet, non liceat facere;</l>
				<l>Ergo luat regnique sui privatus honore</l>
				<l>Discat regna sacro cedere pontifici.</l>
				<l>Et quia nulla Deo sic est vicina potestas,</l>
				<l n="2860">Quam quae spiritibus obstat apostaticis,</l>
				<l>Regis opus, cure comitum, censura senatus</l>
				<l>Cedunt divinis cuncta ministeriis.</l>
				<l>Et minus est, quod ius tribuit regique ducique,</l>
				<l>Quam quod et ipse suo debet episcopio.</l>
				<l n="2865">Hoc vetus et veteri concors nova pagina monstrat,</l>
				<l>Haec violare volens insipienter agit.</l>
				<l>Cum propior sacris vellet Teodosius esse,</l>
				<l>Fortis et egregius non tulit Ambrosius.</l>
				<l>Iam tamen ex culpa graviter confuderat illum</l>
				<l n="2870">Atque ob saeviciam clauserat aecclesiam.</l>
				<l>Post lacrimas, post tristiciam saccumque famemque</l>
				<l>Venerat et iussis eius obedierat;</l>
				<l>Non tamen obtinuit sacris assistere rebus</l>
				<l>Et tulit expulsam laetior ipse suam.</l>
				<l n="2875">Hunc ubi Teuthonicus tumor usurpavit honorem.</l>
				<l>Ius et fas proprium non tenuere decus.</l>
				<l>Gens fera non novit certo se fine tenere,</l>
				<l>Omnia pro placito vultque facitque suo;</l>
				<l>Rex ad comunem superaddidit improbitatem.</l>
				<l n="2880">Quo sub lege minus atque timore fuit.</l>
				<l>Haec mala libertas puerili cum levitate</l>
				<l>Hunc hominem prorsus eripuere sibi.</l>
				<l>Et sicut Salomon puero de rege profatur,</l>
				<l>Rex puer in vicium seque suosque dedit.</l>
				<l n="2885">Hinc ex iudicio miseris errantibus apto</l>
				<l>Impetitur populi sedicione sui.</l>
				<l>Et sicut legitur Pharao percussus, eumque</l>
				<l>Induraturum se notat ipse Deus,</l>
				<l>Sic ad cautelam deducitur atque medelam,</l>
				<l n="2890">Ut sciat ultorem, cum velit, esse Deum.</l>
				<l>Sed quia clementer exuritur et modo victus</l>
				<l>Victorem superat, hinc fugit, inde fugat,</l>
				<l>Non animadvertit pressuram iudicialem</l>
				<l>Nec putat ex caeli iudicio fieri.</l>
				<l n="2895">His ergo turbata malis, quae diximus, et quae</l>
				<l>Nulla satis racio sufficit exprimere</l>
				<l>Terra videns illum iam frustra corripiendum</l>
				<l>Scinditur et regem spernit et insequitur.</l>
				<l>Conveniunt adversus eum populique ducesque</l>
				<l n="2900">Et de Saxoniae finibus excuciunt.</l>
				<l>Tum vero profugus per terras exteriores</l>
				<l>Figmentis populos concitat atque duces.</l>
				<l>Suevia dat fortem multa cum gente Rodulphum,</l>
				<l>Guelphonem sequitur Bavariae populus.</l>
				<l n="2905">Mittit in auxilium Lotheringia cum duce magno</l>
				<l>Armis assuetos ad fera bella viros.</l>
				<l>Conveniunt et pontifices, quos curia fecit</l>
				<l>Et pro servicio vestiit aut praecio.</l>
				<l>Sed quo iudicio fautores impietatis</l>
				<l n="2910">Oppressere pios, viderit ipse Deus.</l>
				<l>Victis Saxonibus et multo sanguine fuso,</l>
				<l>Non est paccatus impius ille furor.</l>
				<l>Pugnat item conducticiis truculentior armis,</l>
				<l>Nec tantum superat, sed capit atque ligat.</l>
				<l n="2915">Hic cum principibus ordo quoque pontificalis</l>
				<l>Dispensante Deo dat sua colla reo;</l>
				<l>Carcere clauduntur et sub custode tenentur,</l>
				<l>Et pietatis opus iudicat impietas.</l>
				<l>Non satis est illi per vim, per sedicionem</l>
				<l n="2920">Conturbasse bonos et temerasse sacra;</l>
				<l>Clamat periuros fautores religionis</l>
				<l>Et trahit in causam iura superna suam.</l>
				<l>Nescit deceptus, quae sit paciencia summa,</l>
				<l>Et nescire Deum iam sua facta putat.</l>
				<l n="2925">Inde furit tantaque tumens de prosperitate</l>
				<l>Ecclesiae lumen cogitat oprimere.</l>
				<l>Iamque sedet sedemque suam sub frigore ponit</l>
				<l>Et sua signa Deo proxima stare facit.</l>
				<l>Set Michahel pugnat; solet ille fugare draconem</l>
				<l n="2930">Nec sinit in caelo tam grave stare nefas.</l>
				<l>Iamque ruit summo regni de cardine lapsus</l>
				<l>Ludibrium faciet regibus et populis,</l>
				<l>Cum, quem non potuit virtus et pugna domare,</l>
				<l>Altera demerget Iudith in opprobrium.</l>
				<l n="2935">Ergo fremat victisque cruces et claustra minetur,</l>
				<l>Expugnet regis forcia castra novi,</l>
				<l>Italiam vastet, Romam quoque depopuletur,</l>
				<l>Ut, cum victor erit, femina vincat eum,</l>
				<l>Femina tot bellis prius attenuata per ipsum,</l>
				<l n="2940">Tot nudata viris fortibus atque locis,</l>
				<l>Femina nobilibus longeque potentibus orta,</l>
				<l>Diviciis potens, sed pietate magis;</l>
				<l>Quae claro viduata viro, spoliata parente</l>
				<l>Totam se Domino contulit atque Petro,</l>
				<l n="2945">De qua pauca quidem, sed magna notavimus ante,</l>
				<l>Sed restant multis multa notanda locis.</l>
			</lg>
		</div>
		<div type="section">
			<head>2,2 <note>vv. 2947-3134</note></head>
			<lg>
				<l>Postquam concilium divina licencia solvit,</l>
				<l>Papa sacros apices format et ire facit.</l>
				<l>Edificat mores, exornat religionem</l>
				<l n="2950">Et quae sunt fidei iusticiaeque docet.</l>
				<l>Admonet errorem fugiendum symonialem</l>
				<l>Atque a scismaticis mandat abesse procul.</l>
				<l>Scismaticum scribit Henricum depositumque,</l>
				<l>Cui si quis faveat, iudicium timeat,</l>
				<l n="2955">Iudicium caeli simul et tormenta gehennae,</l>
				<l>In quo perpetuus est dolor et gemitus:</l>
				<l>«Principibus, populis Reni prope litus utrumque</l>
				<l>Gregorius rector sedis apostolicae.</l>
				<l>Insipiens fio, quia cogitis, attamen esse</l>
				<l n="2960">Audeo, quod voluit Christus et aula Petri.</l>
				<l>Debueratis eum, si non me; dicta, timere</l>
				<l>Et sicut Petrum me quoque suscipere.</l>
				<l>Suscipitis fatuos et pro se magna loquentes,</l>
				<l>Quos Christus nescit atque praeesse negat;</l>
				<l n="2965">Quos facit Henricus et pontificalia vendit</l>
				<l>Sicut Iheroboam, qui vitulos statuit.</l>
				<l>Quis regum Petro caeli commisit habenas?</l>
				<l>Per quem Paulus habet, quod facit atque iubet?</l>
				<l>Creditis errori, conceditis impietati;</l>
				<l n="2970">Nos, quia corripimus, omnia perdidimus.</l>
				<l>Perdidimus sedem, quia sacram non damus aedem,</l>
				<l>Perdidimus patriam; sed sino: Christus eos</l>
				<l>Arguet et regem cicius non esse probabit,</l>
				<l>Qui se non curat nec sua sceptra regit.</l>
				<l n="2975">An, quia Saxoniam ferro vastavit et ultra,</l>
				<l>Quam dici satis est, omnia comminuit,</l>
				<l>Se regnare putat et me non pontificare</l>
				<l>Et de consilio surgit in astra suo?</l>
				<l>Ignorat Sathanam pro se nimis alta locutum</l>
				<l n="2980">Ob celi sedem promeruisse Stigem?</l>
				<l>Nescit et eiectam de templo vendicionem?</l>
				<l>Non habet auditum Symonis interitum?</l>
				<l>Diximus haec olym per multos multa praecantes.</l>
				<l>Misimus et matrem multiplicare precem.</l>
				<l n="2985">Ille, quod est hominum perversae mentis, in ygnes</l>
				<l>Et gladios primum iussa praecesque tulit:</l>
				<l>Inde Petro claves extorsit pontificales</l>
				<l>Et me praecipitem iussit habire loco.</l>
				<l>Caetera dura quidem nec dissimulanda fuerunt.</l>
				<l n="2990">Hic autem penitus nemo tacere potest.</l>
				<l>At ridet veteri de nomine, crimina fingit.</l>
				<l>Personam tenuem iactitati atque rudem.</l>
				<l>Sed de criminibus Deus est et mens mihi testis.</l>
				<l>Et, quae me novit, dicere Roma potest.</l>
				<l n="2995">Nomina mutari non est praesumptio. Quare</l>
				<l>Non obicit Paulo, qui mihi verba facit?</l>
				<l>Qui, quod vastabat sacro de sanguine Saulus.</l>
				<l>Consule de Paulo Paulus ovile regit.</l>
				<l>Et Christus voluit dici pro Symone Cephan,</l>
				<l n="3000">Ut super hanc petram poneret aecclesiam.</l>
				<l>Iacob cum Domino noctu certamen inivit</l>
				<l>Et post bella novo nomine clarus abit.</l>
				<l>Denique, dum sermo sit fortis et imperiosus.</l>
				<l>Cum Paulo videar corpore ridiculus.</l>
				<l n="3005">Sed neque nos ipsi nos fecimus; arguat illud.</l>
				<l>Si placet arguere, qui fecit ipse Deus.</l>
				<l>At, quae nos facimus, sunt plurima, quae faciamus</l>
				<l>Quantum quisque potest apcius et melius.</l>
				<l>Hac in factura, qui vult formosus haberi,</l>
				<l n="3010">Crimen et omne malum curet abesse sibi.</l>
				<l>Iustitiae studeat, pacem sociare laboret,</l>
				<l>Invigilet patriis usibus et propriis.</l>
				<l>Quod si fecissent, quos novimus, et docuissent.</l>
				<l>Non esset vobis sanguine tincta manus.</l>
				<l n="3015">Non essent gladii, non essent tela cruenta</l>
				<l>Sanguine fraterno, sanguine Saxonico.</l>
				<l>Ipse etiam feralis homo sine lite sederet</l>
				<l>Et subiecta sibi commodius regeret.</l>
				<l>Nunc autem, quia deposuit Petrumque Deumque,</l>
				<l n="3020">Esto depositus cum sibi complicibus,</l>
				<l>Senciat eteruas vires Petrique Deique</l>
				<l>Et sit divisus a regione bona.</l>
				<l>Qui Christum sequitur et vult consortia Petri,</l>
				<l>Non illi sese misceat aut sociis.</l>
				<l n="3025">Si terret promissa fides iurataque dextra,</l>
				<l>Plus est, qui Christo nos ligat atque Deo.</l>
				<l>Quando de tenebris fidei revocavit ad auras</l>
				<l>Et de funerea vos ditione tulit,</l>
				<l>Illi iurastis et vos et vestra dedistis,</l>
				<l n="3030">Non licet ad veterem iam revocare pedem.</l>
				<l>Qui revocat Christum, perdit vitamque fidemque</l>
				<l>Et vitae perdit tempora praeteritae.</l>
				<l>Ergo dampnamus reges? Non, sed stabilimus,</l>
				<l>Nam Christo regnum servit et imperium.</l>
				<l n="3035">Quod, si non servit et ius et federa rumpit,</l>
				<l>Christus iure suo privat honore dato.</l>
				<l>An non in regem periurus et insidiator</l>
				<l>Aut comes aut etiam dux ab honore cadit?</l>
				<l>Et [hi], qui iurant aliis, sine crimine iurant?</l>
				<l n="3040">Et regum dominus non valet hoc facere?</l>
				<l>Quod si pontificum non est deponere regem,</l>
				<l>Fallimur in priscis vocibus atque novis.</l>
				<l>Quid? Samuhel regem non abstulit ille Saulem,</l>
				<l>Et regni solium transtulit in puerum?</l>
				<l n="3045">Ad nostros venio, quorum sententia reges</l>
				<l>Eiecit foras et diadema tulit.</l>
				<l>Propter magniloquum, quem latravere, Iohannem</l>
				<l>Audax Theophilus cum reliquis canibus,</l>
				<l>Archadius, quia consilio se praebuit illi,</l>
				<l n="3050">Quod sine Romano praesule non licuit,</l>
				<l>Cessit ab aecclesia papae mandata secutus</l>
				<l>Et se continuit, dum veniam meruit.</l>
				<l>Constantinus item, Romani pastor ovilis,</l>
				<l>Iustinum sacro limine pervetuit;</l>
				<l n="3055">Qui cum regnaret phaleris et origine clarus,</l>
				<l>Legatis solitum non tulit obsequium;</l>
				<l>Sed se cognoscens et humi prostratus in ipsa</l>
				<l>Urbis platea, quod petiit, meruit.</l>
				<l>Sic et Anastasium sceptrum sublime tenentem</l>
				<l n="3060">Fregit Anastasius papa, vir egregius.</l>
				<l>Sed perversus homo non se respexit et iram</l>
				<l>Desuper urguentem cernere non potuit.</l>
				<l>Ergo cum fureret et papam persequeretur</l>
				<l>Verbis, ignito fulmine tactus obit.</l>
				<l n="3065">Gregorius regem, tam re, quam voce Leonem,</l>
				<l>Tertius a magno praesule Gregorio,</l>
				<l>Laesit et audacter anathematis igne perussit,</l>
				<l>Ut iam saeviret mitius et fremeret;</l>
				<l>Nec solum sacra tumidum semovit ab ede,</l>
				<l n="3070">Sed regni solio prorsus et officio.</l>
				<l>Sic Stephanus Carolum regem regisque Pipini</l>
				<l>Fratrem sublimi fecit abire loco</l>
				<l>Et, quia mollis erat nec rebus ydoneus istis,</l>
				<l>Privatum sibimet vivere iussit eum.</l>
				<l n="3075">At quae strenuitas erat ad maiora Pipino,</l>
				<l>Commendavit ei, quod fuerat Caroli.</l>
				<l>Quid Nicholaus homo sapiens, qui tempore in uno</l>
				<l>Offendit reges comminuitque duos:</l>
				<l>Culmen sortitum Michaelem solis eoy</l>
				<l n="3080">Ob male depositi dedecus Ignatii;</l>
				<l>Lotarium propter Gaudradae pellicis usum,</l>
				<l>Frenantem Francos robur et occiduum?</l>
				<l>Denique Gregorius, praecellentissimus auctor,</l>
				<l>Regem privandum ducit honore suo,</l>
				<l n="3085">Qui contra legem faceret, quam condidit ille</l>
				<l>Atque Senatori presbitero tribuit,</l>
				<l>Ob xenodochium per secla longa tuendum</l>
				<l>Olim Fanchorum sub ditione potens,</l>
				<l>Qui contra regem praesumpsit scribere legem,</l>
				<l n="3090">Per regem regum credidit esse ratum.</l>
				<l>Sic alii plures alios proscribere reges</l>
				<l>Senserunt simili iure licere sibi.</l>
				<l>Ite igitur tuti, Christum regnare scientes,</l>
				<l>Quem contra regem nullus habere potest».</l>
				<l n="3095">Haec ubi cernuntur et vulgo saepe leguntur,</l>
				<l>Corda pavor tangit; denique post lacrimas</l>
				<l>Et de Saxonico tot tristia vota cruore</l>
				<l>Mandant Henrico sic habitare sibi,</l>
				<l>Ut populus per eum non sordeat, et vel adire</l>
				<l n="3100">Pontificem properet atque satisfacere,</l>
				<l>Vel non praesumat sollempnem ferre coronam</l>
				<l>Et lateat sacco tectus et in cinere.</l>
				<l>«Nos», aiunt, «Christum regem nos scimus habere,</l>
				<l>Sub quo, quisquis agit, rex et honestus erit.</l>
				<l n="3105">Ipse quidem reges superordinat atque potentes.</l>
				<l>Et iubet in sumptus et qua tributa dari.</l>
				<l>Ut populus subiectus ei sine lite quiescat,</l>
				<l>Et timeat lege noxius et gladium.</l>
				<l>Quod si furatur rex ipse vel insidiatur</l>
				<l n="3110">Nec de iudicio iustitiaque studet,</l>
				<l>Frustra de solio regnique decore superbit.</l>
				<l>Cum male conveniant regia signa malis.</l>
				<l>Sicut, qui statuam divino pensat honore,</l>
				<l>Fallitur et similem se facit atque parem,</l>
				<l n="3115">Sic, qui vult dici regnans et fascibus uti,</l>
				<l>Errat, si sese nescit adhuc regere:</l>
				<l>Quo magis a regno procul est homo, qui pietatem</l>
				<l>Non habet et regem spernit habere Deum,</l>
				<l>Qui sibi cuncta putat contra ius fasque licere</l>
				<l n="3120">Et conturbat eos, quos habuit regere;</l>
				<l>Qui solium fedat vino cum sanguine potus,</l>
				<l>Noctem flagitiis dat scelerique diem.</l>
				<l>Sed iam tempus habes resipiscere, si tamen ille</l>
				<l>Flentem suscipiat, qui tua sceptra ligat,</l>
				<l n="3125">Si te suscipiet Christus, cum praesule summo</l>
				<l>Suscipiat; rex est et dare regna potest.</l>
				<l>Sin aliter, regnum turbari non patiemur</l>
				<l>Et Christum seqiumur, quolibet ille vocat».</l>
				<l>Ad papam vero praeces, lamenta feruntur,</l>
				<l n="3130">Ut licet elato subveniat misero</l>
				<l>Et vel eum reddat plangendo reconciliatum</l>
				<l>Vel regnum videat, qualiter expediat,</l>
				<l>Si vero iussis prorsus parere paratus</l>
				<l>Cunctaque facturus illius ad placitum.</l>
			</lg>
		</div>
		<div type="section">
			<head>2,2 <note>vv. 3135-3544</note></head>
			<lg>
				<l n="3135">Haec ubi sunt illi sic esse reperta, timore</l>
				<l>Corripitur, maeret et lacrimosus agit.</l>
				<l>Canusium locus est canis in montibus; illuc</l>
				<l>Convolat et papam tristis adesse rogat.</l>
				<l>Tertia lux illum vidit sub frigore stantem</l>
				<l n="3140">Et lacrimis sparsum, quas dabat ille pudor.</l>
				<l>Quis videat flentem tanto de culmine lapsum</l>
				<l>Et non ex animo compaciatur ei?</l>
				<l>Venerat a Clunio vir mente simillimus agno,</l>
				<l>Abbas abbatum maximus Hugo senex,</l>
				<l n="3145">Sed circa regem tam debilis et lacrimosus,</l>
				<l>Ut solam carnem cerneret atque decus.</l>
				<l>Hinc adeo papam durum vocat et misereri</l>
				<l>Iam debere rogat, ne magis interimat;</l>
				<l>Esse patris memorem, quem luxuriosus egensque</l>
				<l n="3150">Invenit facilem filius, ut rediit;</l>
				<l>«Et quis», ait, «tantum pater est quam pontificalis</l>
				<l>Spiritus et Petri de vice nomen habens?</l>
				<l>Omnes peccamus, et Petrus nonne negavit?</l>
				<l>Et quid pro tanto crimine sustinuit?</l>
				<l n="3155">Flevit et ad veterem sic est revocatus honorem;</l>
				<l>Quid? Facimus durum difficilemque Deum?»</l>
				<l>Illi se sociat et plus quam faemina plorat</l>
				<l>Matildis, mestos ut faciat relicos.</l>
				<l>Ut videt ille senem lacrimando defficientem,</l>
				<l n="3160">Solatur verbis, sed dolet atque gemit.</l>
				<l>Porro videns Martham quasi fratris funera flentem</l>
				<l>Tum vero lacrimas vix inybere potest.</l>
				<l>Martha tamen, quod Martha, facit, sed mortuus iste</l>
				<l>Non vult ad vitam surgere de tumulo.</l>
				<l n="3165">Papa videt lacrimas, sed non de corde fluentes,</l>
				<l>Ad Christum spectat, dum vocet et iubeat.</l>
				<l>Sed propter stantes importuneque rogantes</l>
				<l>Tandem solvit eum, sistit et ante Deum.</l>
				<l>Iurat, suscipitur et participare iubetur,</l>
				<l n="3170">Sed necdum sceptro redditur aut solio.</l>
				<l>Sed quis solvat eum, quem Christus non revocavit?</l>
				<l>Aut quis vivificet, quem Deus interimit?</l>
				<l>Si Christus Lazarum lacrimans non vivificasset,</l>
				<l>Non prodesset ei iussus abesse lapis;</l>
				<l n="3175">Faetorem faceret moles amota sepulchro,</l>
				<l>Sed nec virtutem vincla soluta darent.</l>
				<l>Cum Samuhel regem iussus dampnare superbum</l>
				<l>Fleret, non habuit ex prece, quod voluit;</l>
				<l>Mittitur ad puerum pastorem sed chitaredum</l>
				<l n="3180">Et committit ei rus et ovile Dei.</l>
				<l>Quid tamen iste Saul comisserat? Ergone tantus</l>
				<l>Error erat regi parcere vel pecori?</l>
				<l>Hinc videat, quicumque putat clementer agendum,</l>
				<l>Ne magis offendat, quando remissus agit.</l>
				<l n="3185">Solvitur ille tamen, quia plangitur et quia plangit,</l>
				<l>Sed neque vinctus adhuc nec resolutus abit.</l>
				<l>Nam qui non potis est necdum resolutus abire,</l>
				<l>Tum quoque non poterit, cum resolutus erit.</l>
				<l>Quod fuit in Lazaro preclare significatum,</l>
				<l n="3190">Cum iussus rursum vivere vinctus iit.</l>
				<l>Ut stupeas duo mira simul: de morte levari,</l>
				<l>Et vinctum facilem posse movere pedem;</l>
				<l>Christus vivificat, Christus dat posse moveri,</l>
				<l>Ecclesiae virtus solvit et ire sinit.</l>
				<l n="3195">Haec quoque de Christi iussu vel munere manat,</l>
				<l>Quo sine nec solvit nec bene quisque ligat.</l>
				<l>Quem vero veterum necdum piget improbitatum</l>
				<l>Nec pudet in proprio computruisse luto,</l>
				<l>Quid prodest sacris assistere sive resolvi,</l>
				<l n="3200">Cum necdum vivat nec bene liber agat?</l>
				<l>Quare non properet, qui solvere vincla rogatur:</l>
				<l>Expectet, videat, quando magister agat,</l>
				<l>Quando vocet, nec spiritui se credat aperto,</l>
				<l>Ne sicut Iudae sit foris ille pudor.</l>
				<l n="3205">Quem vero lateat, qui spiritus intima vexat,</l>
				<l>Cum neque letetur nec bona verba ferat,</l>
				<l>Stet fixis occulis tacitus meditansque cibumque</l>
				<l>Horreat in mensam pronus et ungue notans?</l>
				<l>Gregorius cernit et iam se dampnat, at illum</l>
				<l n="3210">Admonet, ut sese iam sapienter agat.</l>
				<l>At vulpes foveas habeant, volitancia nidos,</l>
				<l>Ad Christi requiem non erat ille locus.</l>
				<l>It tamen ut liber quamquam rediturus et omnes</l>
				<l>Imperii faleras exibiturus ei.</l>
				<l n="3215">Sed mox ad quod erat redit et fallaciter instat,</l>
				<l>Ut quocumque dolo possit eum capere.</l>
				<l>Haec tibi semper erit versucia pessima, Symon,</l>
				<l>Sic pro te fieri vota precesque rogas.</l>
				<l>Ut videt Henricum mala curia penituisse,</l>
				<l n="3220">Astute satagunt rumpere pacta bona.</l>
				<l>Et mox Anselmum capiunt, sed non retinere</l>
				<l>Audent pro tanta nobilitate viri.</l>
				<l>Geraldum retinent de cardine pontificali,</l>
				<l>Qui causae socius atque laboris erat.</l>
				<l n="3225">O pietas! O fortis amor! Rogat ille teneri</l>
				<l>Et se pro socio vult dare suplicio.</l>
				<l>Sed non suscipitur, quamvis nocuisse sciatur</l>
				<l>Et plus posse bonis auxilium facere.</l>
				<l>Interea gaudens Henricus inaniter et se</l>
				<l n="3230">Magnificans inter regia vina suis</l>
				<l>Complicibus, quod ei prudentia Gregoriana</l>
				<l>Cesserit et nodos solverit arte suos,</l>
				<l>Dum remeare parat quasi rex et crimine mundus,</l>
				<l>Iam male securus, iam male multa minans,</l>
				<l n="3235">Ut didicit regem contra sua sceptra levatum</l>
				<l>Rodulphoque duci iam diadema datum,</l>
				<l>Tum vero sentit Domino nullius obesse</l>
				<l>Consilium, nullos posse nocere dolos.</l>
				<l>Sed factum papae miser imputat, arguit illum</l>
				<l n="3240">Corruptae fidei perfidus atque redit;</l>
				<l>Et vix susceptus pugnam parat, omnia vastans,</l>
				<l>Omnia disperdens et veneranda loca.</l>
				<l>Scismatici, socio simul et tutore recepto,</l>
				<l>Surgunt e latebris quisque nocere bonis.</l>
				<l n="3245">Quis referat caedes, incendia, furta, rapinas,</l>
				<l>Et quod inauditi fiat ubique mali?</l>
				<l>Pseudopontifices non iam sub duplicitate</l>
				<l>Aut quasi sub specie religionis agunt.</l>
				<l>Omnia nudantur, timor et reverentia nulla,</l>
				<l n="3250">Nec iam quemque pudet - denique quem pudeat! -</l>
				<l>Sed tamen et pudor est unus vitaue pudenda,</l>
				<l>Et scelus est summum de bonitate loqui.</l>
				<l>Haec domus, haec sedes, haec curia demonialis,</l>
				<l>Quidquid ubique sonat improbitatis, habet.</l>
				<l n="3255">Rex novus e contra murum se religionis</l>
				<l>Opponit, pugnat fortiter et superat.</l>
				<l>Sed quia nunc locus est certaminis atque laboris,</l>
				<l>At mox subsequitur et decus et requies,</l>
				<l>Post varios belli casus et sedicionum,</l>
				<l n="3260">Rodulphus moritur, et pietas premitur.</l>
				<l>Tum vero subita de prosperitate levati</l>
				<l>Gaudent et celeris non meminere rotae</l>
				<l>Caeci nec sese nec prospera discucientes,</l>
				<l>Quae dat, ut obduret corda superba, Deus,</l>
				<l n="3265">Insultant etiam papae quasi decipienti.</l>
				<l>Et iam sacrilegum vulgo locuntur eum,</l>
				<l>Se sanctos, se chrysticolas, se religiosos,</l>
				<l>Quorum causa Deo iudice iusta patet.</l>
				<l>«En», aiunt, «qui nos lacerant, qui regna lacessunt,</l>
				<l n="3270">Qui sine pontifice et sine rege ferunt,</l>
				<l>Iam videant, quo desipiant: victoria certe</l>
				<l>De coelo veniens haec secus esse docet.</l>
				<l>Iam iustus Deus est et inanes arguit illos,</l>
				<l>Qui se magnificant et sua facta probant,</l>
				<l n="3275">Qui solvunt homines periuros inque fideles</l>
				<l>Et regnare iubent, quem Deus ipse vetat.</l>
				<l>Non satis est papam contra decreta levasse</l>
				<l>Et iuramentum, quod miser ipse dedit,</l>
				<l>Si non et turbas moveant et sediciones</l>
				<l n="3280">Et regem faciant, ut sua vota tegant.</l>
				<l>Nunquit Alexandro non hic iuravit, ut illam</l>
				<l>Sedem nullo unquam tempore susciperet,</l>
				<l>Cum languente patre, quem fecerat, argueretur</l>
				<l>Letiferi potus conditor atque cibi?</l>
				<l n="3285">Sed nos arguimur, nos fures, nos homicidae,</l>
				<l>Qui regem sequimur, supplicium patimur.</l>
				<l>Nonne potestatem Deus ordinat et iubet omnem</l>
				<l>Sicut maiori subdere semet ei?</l>
				<l>Paulus apostolicae dux et via tradicionis,</l>
				<l n="3290">Sic ait et regem non sine honore facit.</l>
				<l>Hoc in decreto Petrus non discrepat illi</l>
				<l>Et ius non aufert regibus ydolatris.</l>
				<l>Aut haec scripta negent, aut Christi iussa sequantur,</l>
				<l>Quem, qui non sequitur, stultitiam loquitur».</l>
				<l n="3295">Sic aiunt, sic improperant, sic vociferantur,</l>
				<l>Atque triumphali cuncta canore replent.</l>
				<l>Inde furor cecus quasi iam non percipiente</l>
				<l>Aut curante Deo proruit absque iugo.</l>
				<l>Non est respectus, non est timor eius in illis,</l>
				<l n="3300">Incedunt luteas et sine luce vias.</l>
				<l>Iamque satis non esse putant contempnere sumun</l>
				<l>Horrendisque malis commaculare patrem,</l>
				<l>Sed, cum sint scelerum sordes et flagitiorum,</l>
				<l>Ut iam non redeant et sapienter agant,</l>
				<l n="3305">Arte nova sibi consimilem vel deteriorem</l>
				<l>Omnibus inveniunt et sibi preficiunt.</l>
				<l>Ecce malum, quo non aliud deformius ullum,</l>
				<l>Sed sedet in tali corpore tale capud.</l>
				<l>Guibertus, quem non puduit violare pudorem,</l>
				<l n="3310">Quem penes invenias quidquid ubique mali,</l>
				<l>Iuravit papae, sed quae periuria ledant</l>
				<l>Aut moveant hominem, quem Deus exposuit?</l>
				<l>Qui, si non esset veterum sentina malorum,</l>
				<l>Non posset tantis signifer esse malis.</l>
				<l n="3315">Iudice Guiberto rerum contunditur ordo,</l>
				<l>Solvuntur leges, desipiunt canones.</l>
				<l>Quod fidei, quod iustitiae, quod religioni</l>
				<l>Obstat, Guiberto iudice robur habet.</l>
				<l>Sola fides cum iustitia, cum religione,</l>
				<l n="3320">Non sunt Guiberto iudice tuta satis.</l>
				<l>Guibertus caedes, Guibertus traditiones</l>
				<l>Ore manuque simul ordinat atque facit.</l>
				<l>Hunc, ne quem pudeat, ne quis vereatur adire,</l>
				<l>Nulli dissimilem constituere ducem:</l>
				<l n="3325">Sacrilegi, fures, omicidae, symoniales</l>
				<l>Securi veniant iamque licenter agant.</l>
				<l>Quem sacra sanctorum comunio non capiebat</l>
				<l>Et meritis scelerum fecerat esse foris,</l>
				<l>Contra sanctorum censuram conciliorum</l>
				<l n="3330">Nunc sibi Romanam praeripuit cathedram</l>
				<l>Et patrem insequitur; non fas, non iura veretur,</l>
				<l>Nec dubitat sceleri ferre patrocinium.</l>
				<l>Hoc duce turbantur, qui iussa sacrata secuntur,</l>
				<l>Hoc duce congaudent, qui mala vota fovent.</l>
				<l n="3335">Si quis emit, si quis violat, si denique vendit,</l>
				<l>Hunc sibi tutorem deligit atque ducem.</l>
				<l>Vallis erat Stigiae caliginis, ut locus ipse</l>
				<l>Horrorem faceret et mala signa daret.</l>
				<l>Illuc confugiunt, illic sollempnia fiunt;</l>
				<l n="3340">Noctis opus talem debet habere locum.</l>
				<l>Respice nunc aliquando, senex miserabilis, atque</l>
				<l>Discute, quid facias: si placet altus honor,</l>
				<l>Si sunt divitiae, si rerum gloria cordi,</l>
				<l>Ad luxus satis est sola Ravenna tuos.</l>
				<l n="3345">Quid tibi cum tenebris, cum perversoribus istis,</l>
				<l>Et qui ductorem deseruere Deum?</l>
				<l>Sed metuis de iudicio, quia perfidus atque</l>
				<l>Periurus gravibus dilacerare malis.</l>
				<l>Scis tibi diffilcilem sub tanto iudice litem,</l>
				<l n="3350">Qui non corrumpi qualibet arte potest.</l>
				<l>Ergo iudicium non effugis, ipse patenter</l>
				<l>Ostendis culpam magnificasque tuam.</l>
				<l>Nunc tua Guibertum nec tota Ravenna videbat,</l>
				<l>Roma tuas sordes non sinet alta tegi.</l>
				<l n="3355">Gregorianus odor quam circumfertur ubique,</l>
				<l>Tantus eris tota fetor in aecclesia.</l>
				<l>Iam quia nemo tibi tanta praecessit in arce,</l>
				<l>Non succedentem non capit iste locus.</l>
				<l>Si properas, nec ei poteris succedere functo,</l>
				<l n="3360">Et iam nulla potest sella vacare tibi.</l>
				<l>Perdis, si quid eras, eum Romam tollere queris,</l>
				<l>Hanc ut non habeas, praeproperando facis.</l>
				<l>Ergo foris, non intus habes hoc pontifieale,</l>
				<l>Non honus aut nomen, sed magis obprobrium.</l>
				<l n="3365">Qualis Cornelio iam pontificante Novatus</l>
				<l>Nulli successit, nullus et ipse fuit</l>
				<l>Et fecit turbam, fecit sibi scismate sellam,</l>
				<l>Talis es et simili crimine scisma facis.</l>
				<l>Dumque cubile patris ascendere nec rubor obstat,</l>
				<l n="3370">Non potes esse pater, sed magis antipater.</l>
				<l>Quid iuvat ova tamen alieno ponere nido?</l>
				<l>Dissimiles fetus numquid habere potes?</l>
				<l>Sacramenta facis tamen hoc de munere nostro,</l>
				<l>Sed sunt haec eadem perniciosa tibi;</l>
				<l n="3375">Perniciemque fers, quantis impenderis illa,</l>
				<l>Et quantis alii te tribuente dabunt.</l>
				<l>Si quid eras intus pro condicione sacrandi,</l>
				<l>Et foris esse potes conditione saeri.</l>
				<l>Sacramentorum ratio non perditur extra,</l>
				<l n="3380">Et redeundo valet, si placet aecclesiae.</l>
				<l>Sed vulnus faciunt, cum non ex ordine fiunt,</l>
				<l>Et lacerant miserum, qui sacrat ipse miser.</l>
				<l>Sicut baptismus foris est et non iteratur,</l>
				<l>Sic ordo dandi creditur esse foris.</l>
				<l n="3385">Et sicut rediens non debet saepe sacrari,</l>
				<l>Sic, quicumque venit, praestita non recipit,</l>
				<l>Sed vel agit, si conveniens fortasse videtur,</l>
				<l>Vel sacra signa gerens cesset ab officio,</l>
				<l>Sicut et intus habens post exicialia quaedam,</l>
				<l n="3390">Ut, qui signa ferunt, non opus exhibeant.</l>
				<l>Hinc igitur, miserande, vides, quam desipuisti,</l>
				<l>Si tamen hoc ipsum non tibi culpa tulit.</l>
				<l>Ad sumos apices quavis dicione profectus,</l>
				<l>Dum nimis alta petis, pronus ad ima ruis.</l>
				<l n="3395">Tune putas non esse gravem turpemque ruinam,</l>
				<l>Quod contra Dominum suscipis hanc cathedram?</l>
				<l>Quod capud esse malis cumulo faciente malorum</l>
				<l>Dignus es, et tales te cupiere sibi?</l>
				<l>Eligeris de tanta hominum vel perditione</l>
				<l n="3400">Vel numero turpes et reprobos regere.</l>
				<l>Non animadvertis, quia, si deformior esset</l>
				<l>Et sacris rebus intolerabilior,</l>
				<l>Non te susciperet inimicus religionis,</l>
				<l>Et qui consilium perditionis habent?</l>
				<l n="3405">Ergo placet talem tanta ratione videri,</l>
				<l>Qualem de tota fece levare nequis?</l>
				<l>Esto igitur capud excitii, Sathananque secutus</l>
				<l>Iob ad vexandum, sed moderanter, habe!</l>
				<l>Eripias licet et vigiles iumenta bovesque</l>
				<l n="3410">Et pecus et famulos, pignora sancta, domos</l>
				<l>Et carnem maceres et cum muliere fatiges,</l>
				<l>Tangere non audes vel potes hanc animam,</l>
				<l>Gregorii sedes et ei concessa potestas,</l>
				<l>Sicut erat Petri, semper et huius erit.</l>
				<l n="3415">Non est periuri, non mechatoris et eius,</l>
				<l>Qui sibi discipulos criminis huius habet.</l>
				<l>Pone tamen sedeas illa quandoque cathedra,</l>
				<l>Iam tamen hic nullo tempore praesul eris.</l>
				<l>Haec sedes sicut Moysis quandoque superbum,</l>
				<l n="3420">Hypocritam, furem, sacrilegumque capit,</l>
				<l>Nec tamen idcirco bonus est, qui sedit in illa,</l>
				<l>Sed bonus heligitur, quem sacra sella ferat.</l>
				<l>Sicut non malus est, quem sedes non bona cepit</l>
				<l>Sic non ex sancto sanctificare loco.</l>
				<l n="3425">Quaerendum primo de morum condicione,</l>
				<l>Et quae tam sancto congrua sunt operi.</l>
				<l>Haec ubi sunt canonum veteri racione reperta,</l>
				<l>Roma suum sequitur et sacra cuncta patrem.</l>
				<l>Ergo sequebatur veterem sua Roma Camillum,</l>
				<l n="3430">Et sinet ire procul se sine Gregorium?</l>
				<l>Roma suum vigilem non semper moesta sequetur</l>
				<l>Per quem luxit ei praevia stella Dei.</l>
				<l>Et tenebras noctis horrendas perpecietur,</l>
				<l>Quas illi facies, perdicionis homo,</l>
				<l n="3435">Cum venies et diripies pastoris ovile,</l>
				<l>Quod fovet et pascit ipse cruore suo.</l>
				<l>Sed non ista tibi tua gloria longa manebit,</l>
				<l>Urbanus veniet, qui tibi colla premet.</l>
				<l>Quem tu de parvo paulatim proficientem</l>
				<l n="3440">Tollentemque capud sicut amena cedrus</l>
				<l>Non poteris perferre diu; tum defficiendo</l>
				<l>Cernes depositum, quem regis, atque tuos</l>
				<l>Ausus incipies dampnare, sed insipienter,</l>
				<l>Et non flebiliter utiliterque tibi.</l>
				<l n="3445">Omnibus expletis, ubi se male conscius error</l>
				<l>Ad mentem revocat, solvitur et dubios</l>
				<l>Estus ut Gemini mare patitur atque procellae</l>
				<l>Et iam iudicium sustinet ipse suum.</l>
				<l>Ut quem nocturnis aprehendit nubibus auster,</l>
				<l n="3450">Et iam Scilleos detulit in scopulos,</l>
				<l>Si Borea vexante fretum fervere Caribdis</l>
				<l>Incipiat, Stigium fertur ad usque chaos:</l>
				<l>Et, quo se vertat, non invenit, horret abyssum,</l>
				<l>Horret item voces oraque mille canum,</l>
				<l n="3455">Non aliter deceptus homo sub corde vicissim</l>
				<l>Turbatur saevis motibus et variis.</l>
				<l>Aecclesiam metuit, quam scit non posse perire,</l>
				<l>Quae valet et novit scismata destruere.</l>
				<l>Postremo luctus longos, tormenta dierum,</l>
				<l n="3460">Et cum Tartareo sulphure suplicium.</l>
				<l>Non illi secura dies, nox nulla quieta,</l>
				<l>Horrorem Paulus incutit atque Petrus.</l>
				<l>Preterea, quanam redeat, timor obstat ubique,</l>
				<l>Italiam claudit femina bellipotens,</l>
				<l n="3465">Quam metuit, ne se gladio consumat et ygni,</l>
				<l>Aut dampnet longo carceris exilio.</l>
				<l>Nec maris alta placent, metus est aquilone secundo,</l>
				<l>Nulla fides ventis, nulla fides pelago.</l>
				<l>Stat tamen aequoreas pocius temptare procellas</l>
				<l n="3470">Quam se faemineo credere naufragio.</l>
				<l>Mitior ira maris, clementior unda videtur,</l>
				<l>Aut fera terribilis quam gravis illa manus;</l>
				<l>Hanc ut non metuat et tandem evadere possit,</l>
				<l>Eligit irato credere se pelago.</l>
				<l n="3475">Quo te precipitas, infelicissime? Nescis</l>
				<l>Imperio domini cuncta subesse sui?</l>
				<l>Ergone cuncta putas tecum sentire, nec illi</l>
				<l>Ultra servicium muta elementa dare?</l>
				<l>Non recolis Datan? Non detestaris Abiron?</l>
				<l n="3480">Qui terram metuis, credulus es pelago.</l>
				<l>An nescis Ionam Tharsum transire volentem,</l>
				<l>Quem mare pertimuit, belua saeva tulit?</l>
				<l>Nescis naufragium Pauli, cum nocte dieque</l>
				<l>Fluctibus obruitur iam vir apostolicus?</l>
				<l n="3485">O timor, o miserae fastidia sera senecte!</l>
				<l>Cur Iudae facinus non trahis ad laqueum?</l>
				<l>Ille tamen Pharao simul egit in aequora currus,</l>
				<l>Obruitur mediis et comminuta aquas.</l>
				<l>Sed trahitur sub terribili feritate monendus,</l>
				<l n="3490">Ut se respiciat et sciat esse Deum.</l>
				<l>Oblitus sceleris, oblitus iudiciorum,</l>
				<l>Ad vim consilii mittitur aequorei.</l>
				<l>Artis egens et mentis inops non quaerit opertae</l>
				<l>Classis turritos vellificosque sinus,</l>
				<l n="3495">Non petit experte remos et transtra moventem</l>
				<l>Nec celi faciem concipit ad volucrem.</l>
				<l>Omnia tuta facit et tranquillisima terror,</l>
				<l>Et magis instabilis terra videtur aquis.</l>
				<l>Ingreditur fragilem nocturno tempore cimbam,</l>
				<l n="3500">Qualem non adeat vel residente Pado.</l>
				<l>Cuncta silent, solus miscet sua murmura ventus,</l>
				<l>Et proibet pelagus tam grave feTe nefas.</l>
				<l>It tamen et mortem metuens fugit incola mortis</l>
				<l>Nec trepidat tumido credere vela notho.</l>
				<l n="3505">Vix aberat portu, cum se caligine celum</l>
				<l>Vestit et ingeminat noctis opaca chaos.</l>
				<l>Nusquam stellarum solatia, nulla Boote</l>
				<l>Signa patent lunae, delituere globi.</l>
				<l>Ventorum mixtis conatibus ira carinam</l>
				<l n="3510">Pulsat et aequoreos tollit in astra sinus.</l>
				<l>Nudantur scopuli, pelago nudantur arenae,</l>
				<l>Et patet educto vallis utrimque salo.</l>
				<l>Carbasa scinduntur, ruptos quatit aura rudentes,</l>
				<l>Atque ipsum manibus fluctus aplustre rapit.</l>
				<l n="3515">Iam ratis horret honus, iam fluctus omnia vastant,</l>
				<l>Hoc tibi litigium bestia saeva facit.</l>
				<l>Te mare, te tellus, te celi nubila dampnant,</l>
				<l>Et de morte tua litem elementa gerunt.</l>
				<l>Servaris, scelerate, tamen maioribus atque</l>
				<l n="3520">Parcitur ad poenam iudiciumque tibi,</l>
				<l>Dum non corrigeris tantae terroribus irae</l>
				<l>Nec sibi te reducem gratia tanta facit.</l>
				<l>Post tot virtutes Pharao, post funera durus</l>
				<l>Ultrices undas pertulit et populus.</l>
				<l n="3525">At te plus voluit divina potentia ferre,</l>
				<l>Commovit terram, murmur abegit aquae.-</l>
				<l>Hoc ita signifero tam vi quam fraude levato</l>
				<l>Eumenidum rabies fertque refertque faces.</l>
				<l>Pelluntur patres e sedibus, et temerato</l>
				<l n="3530">Iure patent saevis omnia septa lupis.</l>
				<l>Sacra profanantur, sacraria despoliantur,</l>
				<l>Antiocum dicas aut Totilam furere.</l>
				<l>Una salus papam, canones, decreta negare</l>
				<l>Et Guibertino cedere demonio.</l>
				<l n="3535">Hoc agitur prece vel pretio, plerumque timore;</l>
				<l>Hoc agitur totis viribus atque dolis.</l>
				<l>Antichristus adest et multa perfremit ira</l>
				<l>Et, si tempus habet, omnia diripiet.</l>
				<l>Sed propter sanctos tempus breviabitur illi,</l>
				<l n="3540">Cum fuerit fidei purificata seges.</l>
				<l>O quantum paleae trahit haec quassatio secum!</l>
				<l>Et quantas cedros sybilus iste quatit!</l>
				<l>Sed novit Dominus famulos ubicumque fideles,</l>
				<l>Et si corruerint, ipse levare potest.</l>
			</lg>
		</div>
		<div type="section">
			<head>2,3 <note>vv. 3545-4244</note></head>
			<lg>
				<l n="3545">Ergo furente manu quasi vento et sulphuris ygne</l>
				<l>Henricus fauces occupat Italiae</l>
				<l>Et, quamvis cupiat capud orbis perdere Romam</l>
				<l>Et faciant illi sola secunda moram,</l>
				<l>Sustinet incerto se non comittere Marti,</l>
				<l n="3550">Dum tonat a tergo femina, quam metuit.</l>
				<l>Hoc animo maiora probans in praelia vires</l>
				<l>Per loca se fundit, quae comitissa tenet.</l>
				<l>Quanta potest vastat, incendit, depopulatur</l>
				<l>Et Christi famulam debilitare sitit.</l>
				<l n="3555">Haec est, quae Dominum Petro monitore secuta</l>
				<l>Ante pedes eius se dedit atque sua.</l>
				<l>Ut primum miserae didicit mala gaudia carnis,</l>
				<l>Horruit et sese protinus erubuit.</l>
				<l>Non potuit primo se, sicut vellet, habere</l>
				<l n="3560">Servivitque suo pene puella viro.</l>
				<l>Materni monitus generisque potencia clari..</l>
				<l>A desiderio detinuere pio;</l>
				<l>Matre viroque Dei nutu quandoque soluta</l>
				<l>Disposuit soli sola vacare Deo.</l>
				<l n="3565">Sed iam iamque malis increbrescentibus istis</l>
				<l>Ad deffendendam cogitur aecclesiam.</l>
				<l>Suscipit Anselmum monitorem sive magistrum,</l>
				<l>Qui doceat sacras signifer ipse vias</l>
				<l>Et Christy Domini tanquam paranimphus honores</l>
				<l n="3570">Illius exponat diviciasque patris</l>
				<l>Atque in languorem sanctum convertat amorem,</l>
				<l>Exornet talamum floribus atque thorum,</l>
				<l>Pervigil accensam doceat servare lucernam,</l>
				<l>Dum sponsus veniat, qui sibi suscipiat.</l>
				<l n="3575">Hoc facit, hoc curat, hoc nocte dieque laborat</l>
				<l>Et vitae studium dirigit ad bravium.</l>
				<l>Iam lassescentem, iam tanta mole gementem</l>
				<l>Recreat exemplis colloquiisque bonis,</l>
				<l>Utque fit, efferri de prosperitate volentem</l>
				<l n="3580">Terret et instabilem monstrat habere gradum.</l>
				<l>Sic se, sic illam bellique domique regendo</l>
				<l>Christy miliciam servat et aecclesiam.</l>
				<l>Hoc opus, hoc studium tua sunt donaria, Christe,</l>
				<l>Qui servas famulos hic et ubique tuos.</l>
				<l n="3585">Cum Stephanus pro te lapidum sub grandine staret</l>
				<l>Et fleret miseros id faciendo mori,</l>
				<l>Vidit te stantem, vidit sua bella iuvantem</l>
				<l>Auxiliumque tuum sensit adesse sibi.</l>
				<l>Ad sexum fragilem redeamus: Debbora quondam</l>
				<l n="3590">Ante viros fortes forcior arma tulit.</l>
				<l>Non illi preceptor erat, non signifer ante,</l>
				<l>Et fecit strages atque trophea tulit.</l>
				<l>Hic geminas vires Christo sociavit in unum,</l>
				<l>Quorum singultu pascitur et lacrimis.</l>
				<l n="3595">Quos ita concordi procinctu nocte dieque</l>
				<l>Stantes obstupuit Teutonus et timuit.</l>
				<l>Cui cum cessissent et se postremo dedissent.</l>
				<l>Italiae fortes magnificique viri,</l>
				<l>Una domus veteri de nobilitate creata</l>
				<l n="3600">Et fundata fide nobilitate magis</l>
				<l>Sustinuit, non erubuit castella domosque,</l>
				<l>Urbes et vicos perdere pro Domino.</l>
				<l>Insuper et vitam dare non formidat habetque</l>
				<l>Hoc decus eternum, si moriatur ei.</l>
				<l n="3605">Scit sane, quia forcior est victoria, quando</l>
				<l>Pugnatur iugulis, et speciosa magis;</l>
				<l>Sed, si servantur haec sabbata, religionem</l>
				<l>Perdimus et pietas de pietate perit.</l>
				<l>Cum pagana fidem vesania persequeretur</l>
				<l n="3610">Pugnandum iugulis atque cruore fuit.</l>
				<l>Plus est, quod faciunt, qui pacem scismate rumpunt,</l>
				<l>Et res divinis plus inimica sacris.</l>
				<l>Erexit vitulos et turificavit Aaron,</l>
				<l>Sed mox penituit et veniam meruit.</l>
				<l n="3615">Denique prudenter vitulum concessit ad horam,</l>
				<l>Ne se confoderent desererentque Deum,</l>
				<l>Certus venturum Moysen, qui verba refferret</l>
				<l>Atque hunc errorem sanguine corrigeret.</l>
				<l>Quos persistentes invenit legifer ille,</l>
				<l n="3620">Occidit gladio militis et proprio.</l>
				<l>At vero Dathan et Abiron scisma moventes</l>
				<l>Vivos enecuit terra. Quid edocuit</l>
				<l>Hac in vindicta tali discrecio iusta?</l>
				<l>Quid? Nisi quod vincit omnia pacis amor?</l>
				<l n="3625">Quando minor gravius puniri culpa iubetur,</l>
				<l>Quae lex dat minimis maxima suppliciis?</l>
				<l>Inde patet plus esse satis rescindere pacem,</l>
				<l>Quam cum demonio thus adipemque facis.</l>
				<l>Qui simulacra colunt, facili racione premuntur,</l>
				<l n="3630">Qui scindunt, speciem religionis habent.</l>
				<l>Et quia de Christo simulata mente loquuntur,</l>
				<l>Hoc magis impugnant dilacerantque fidem.</l>
				<l>Hii Christum non esse putant et decipiuntur;</l>
				<l>Hii Christum falsant vel magis ingeminant.</l>
				<l n="3635">Quo minus est falli quam fallere, tam minus esse</l>
				<l>Scito negare fidem quam sacra dividere.</l>
				<l>Denique venisti, de sacro fonte bibisti,</l>
				<l>Ille neque advenit nec sacra nostra bibit.</l>
				<l>Nunc autem laceras, iam desine, turpius erras,</l>
				<l n="3640">Sed sine re speciem religionis habes.</l>
				<l>Atque hoc deterius, quia pacem fingis amici,</l>
				<l>At vero diras fers inimicicias.</l>
				<l>Quo constat tales ultra non esse ferendos,</l>
				<l>Quos nisi conpescant verbera, verba vacant.</l>
				<l n="3645">Hoc pietas antiqua videns ad religiosos</l>
				<l>Confugit reges vel magis arma dedit,</l>
				<l>Ut tales premerent et vel residere iuberent</l>
				<l>Atque vacare sibi, vel bona subriperent.</l>
				<l>Sin alias, gravior sentencia subsequeretur,</l>
				<l n="3650">Ut iam de gladiis terror inesset eis.</l>
				<l>Si pacem quaerunt, desistant bella movere,</l>
				<l>Desistant fidei dilaniare togam;</l>
				<l>Desistant Christi tunicam rescindere, quam nec</l>
				<l>Romanus miles findere sustinuit.</l>
				<l n="3655">Sed lacerant et dilacerant et dilacerantur,</l>
				<l>Et defensores Christus habere potest.</l>
				<l>Anselmus vigilat, dolet, esurit, alget et orat,</l>
				<l>His armis sociam munit et ornat eam.</l>
				<l>Quin etiam fortes animos dextrasque virorum</l>
				<l n="3660">Informat monitis crebro salutiferis.</l>
				<l>Inque brevi cunctos sic instruit exacuitque,</l>
				<l>Ut Machabeum castra movere putes,</l>
				<l>Sic ardent animis, sic seque suosque tuentur</l>
				<l>Et quod maius habent praesidium fidei.</l>
				<l n="3665">Hac in militia non perstrepit ira furorque,</l>
				<l>Non incandescit fumus avaritiae,</l>
				<l>Non luxus, non hebrietas, non cantio mollis,</l>
				<l>Et quae militiae fastus habere solet.</l>
				<l>Sicut in adversis dominatur ineptia castris</l>
				<l n="3670">Et petulans luxus sanguineusque furor</l>
				<l>Et sua signiferi formam mala castra secuntur,</l>
				<l>Sic pia non distant a pietate ducum.</l>
				<l>Hostiles cuneos passim funduntque fugantque</l>
				<l>Nec dubitant pauci pluribus irruere.</l>
				<l n="3675">Sane fides et religio plus omnibus armis</l>
				<l>Audentes faciunt atque tuentur eos.</l>
				<l>Et sicut ludae narrabant praelia gentes,</l>
				<l>Sic et Matildam mundus ubique sonat.</l>
				<l>Qualis Amazonio de genere Penthesilea</l>
				<l n="3680">Belligeras acies ordinat atque regit,</l>
				<l>Non illam noctes, non illam frigora frangunt,</l>
				<l>Non intemperies cogit abesse suis.</l>
				<l>Porro domi Martham simul exprimit atque Mariam,</l>
				<l>Providet et curat, consiliatur, agit.</l>
				<l n="3685">Ad verbum vitae non desidiosa reverti</l>
				<l>Hoc desiderio pascitur et studio.</l>
				<l>Anselmum celebrat, Anselmi pendet ab ore,</l>
				<l>Et tamquam domino sedula servit ei.</l>
				<l>Eius ab officio nocturno sive diurno</l>
				<l n="3690">Numquam discedit cumque legente legit;</l>
				<l>Ploranti applorat et cum patiente laborat,</l>
				<l>Formam discipulae suscipit et famulae.</l>
				<l>Quis putet in tali studio vel simplicitate</l>
				<l>Humanis rebus quemlibet esse locum?</l>
				<l n="3695">Quis putet in tali cura tantoque labore</l>
				<l>Femineam mentem posse vacare Deo</l>
				<l>Seque recolligere post aestus sive procellas,</l>
				<l>Qui circumveniunt atque secuntur eam?</l>
				<l>Haec plane non sunt hominis, sed suggerit ille,</l>
				<l n="3700">Cui fortis mulier haec facit et patitur,</l>
				<l>Quam satis expresse sapientia pingit et aptat,</l>
				<l>Et Salomon propriis exprimit iudiciis.,</l>
				<l>Cum forti sponso mulierem iungere quaerit,</l>
				<l>Quae sciat et valeat magnificare domum,</l>
				<l n="3705">Quae sexum superet, quae fortia facta virorum</l>
				<l>Non metuat, cuius omnia vincat amor.</l>
				<l>At vero molles et amantes gaudia carnis</l>
				<l>Et desideriis illius implicitas,</l>
				<l>Ignaras operum, domui non prospicientes,</l>
				<l n="3710">Quis nisi deceptum credat amare virum?</l>
				<l>Quae, nisi continuo praetium tribuatur amoris,</l>
				<l>Impensas et opus deperiisse putant.</l>
				<l>Huius coniugio non est retributio praesens,</l>
				<l>Cui placet attendat, ne properanter agat.</l>
				<l n="3715">Spes est, quae forti valeat sociare marito,</l>
				<l>Res autem procul est, quae datur in praetio.</l>
				<l>Idcirco geminat et adhuc de finibus addit,</l>
				<l>Ut notet a mundi rebus abesse procul.</l>
				<l>Isti sunt fines, quos ultra nihil valet esse</l>
				<l n="3720">Et citra nichil est, quod satis esse queat.</l>
				<l>Reperit Anselmus et signa profetica cernens</l>
				<l>Condignam Domini sensit amore sui.</l>
				<l>Pulsus ab ecclesia tamquam fraudante maritum</l>
				<l>Non sibi sed Domino quaerit habere thorum.</l>
				<l n="3725">Non erat Anselmi nomen sibi tollere sponsi,</l>
				<l>Quod neque Iohannes sustinuit facere.</l>
				<l>Sponsus habet sponsam, sponso deservit amicus</l>
				<l>Et gaudens gaudet eius in obsequio.</l>
				<l>Sic et Paulus ait se despondisse marito</l>
				<l n="3730">Uni virgineum sanctificare thorum.</l>
				<l>Aspicit instantem confidentemque maritus</l>
				<l>Et confidit ei, non velut ambiguus,</l>
				<l>De fidei cura, de morum simplicitate</l>
				<l>Deque incorrupti sedulitate thori.</l>
				<l n="3735">Sunt, quibus est fidens oculus fortasse mariti,</l>
				<l>Cor vero trepidat, si qua remotus agat.</l>
				<l>Tales evacuant magnos clarosque penates</l>
				<l>Et faciunt miseros semper egere viros.</l>
				<l>Haec autem spoliis ingentibus exuit hostem,</l>
				<l n="3740">Quae tribuit claro belligeroque viro.</l>
				<l>Et quia vir bonus est et ei bona plurima confert,</l>
				<l>Haec quoque, dum vivit, praemia digna refert.</l>
				<l>Matildis pugnat, Matildis praemia querit,</l>
				<l>Ultima Matildis cor tenet ante virum.</l>
				<l n="3745">Hostem debellans, victricia signa reportans</l>
				<l>Et spoliis illum privat et officio,</l>
				<l>Consilio manuum sic usa vel arte suarum,</l>
				<l>Ut lanam lino misceat in studio.</l>
				<l>Vel quia pauperibus nunc haec, nunc illa ministrat</l>
				<l n="3750">Deque labore suo sedula servit eis,</l>
				<l>Vel quia de lana texit sibi simplicitatem,</l>
				<l>De lino studium frangere se nimium.</l>
				<l>Haec super, ut navis, quam strenuus institor urget,</l>
				<l>De longe solitum querit habere cibum.</l>
				<l n="3755">Institor est instans et nulla pericula vitans</l>
				<l>Et sibi divitias per mare multiplicans.</l>
				<l>Matildis patitur et non timet aequoris undas.</l>
				<l>Flamine vecta sacro, velificante cruce.</l>
				<l>Ex illo refici cupiens ieiunia pane,</l>
				<l n="3760">Quem qui non comedit, vivere nemo potest.</l>
				<l>Esto, pauperibus tribuat vestemque cibumque</l>
				<l>Et carnis curas mortificare sciat:</l>
				<l>Si desiderio Christi non pascitur atque</l>
				<l>Iugiter inde sibi per mare cuncta refert,</l>
				<l n="3765">Afficitur longo miser oprimiturque labore,</l>
				<l>Dun panis vivus non resaginat eum.</l>
				<l>Haec sunt magna quidem, sed adhuc maiora secuntur,</l>
				<l>Noctu sollicitas exhibet excubias.</l>
				<l>Surgit, praedatur et sedula praemeditatur,</l>
				<l n="3770">Ut quasi de praeda seque suosque regat.</l>
				<l>Cum legit aut orat post taedia longa diei,</l>
				<l>Totum restituit, quod vaga cura tulit.</l>
				<l>Et pascit mentem lacrimis et quam sibi gentem</l>
				<l>Tamquam per sexum duxit in obsequium</l>
				<l n="3775">Affectus molles, quasi sexum debiliorem,</l>
				<l>Et quibus incumbit maxima cura domus,</l>
				<l>Quales Iob famulos famulasque potenter alebat,</l>
				<l>Cum quaesivit eum ludificare Sathan.</l>
				<l>Porro Matildae praedas de nocte videmus,</l>
				<l n="3780">Unde cibum tollat quilibet ordo domus.</l>
				<l>Tollit ab Henrico nocturna strenuitate,</l>
				<l>Unde suos pascit et tegit atque suas,</l>
				<l>Dum videt Henricum per tot mala facta perire</l>
				<l>Et Guibertinum cernit abesse malum;</l>
				<l n="3785">Quos dum persequitur et praemonet esse cavendos,</l>
				<l>Mundat in illorum sanguine laeta manus.</l>
				<l>Haec autem faciens agrum sibi vidit et emit,</l>
				<l>Quem colat, ut fructum multiplicare queat.</l>
				<l>Quod nisi fecisset, sine fructu et flore fuisset</l>
				<l n="3790">Romanae campus et decus aecclesiae.</l>
				<l>Denique, quis nescit, quia mundus et ordo fidelis</l>
				<l>Ut sterelis campus destituendus erat,</l>
				<l>Si non se bello tempestatique dedisset,</l>
				<l>Ut vitem fidei catholicae sereret?</l>
				<l n="3795">At nunc de manuum fructu vel fronde suarum,</l>
				<l>Qua male culta fuit, vinea sacra redit.</l>
				<l>An non plantavit, cum fortiter exuperavit</l>
				<l>Querentes sacram comaculare fidem?</l>
				<l>Denique plantavit, quia viva voce suorum</l>
				<l n="3800">Et studiis operum pluribus arma dedit,</l>
				<l>Exemploque suo multorum consolidavit</l>
				<l>Mentes ad fidei iustitiaeque decus.</l>
				<l>Quod bene non faceret, si non accincta fuisset,</l>
				<l>Accinxit lumbos inrequieta suos.</l>
				<l n="3805">Carnales motus tam forti fune ligavit,</l>
				<l>Ut non difflueret sive superflueret.</l>
				<l>Atque humerum valido firmavit robore: pulcher</l>
				<l>Ordo prius lumbos stringere, post humerum.</l>
				<l>Nam nisi cingatur fluxae petulantia carnis,</l>
				<l n="3810">Nemo potest humeri robur habere sui.</l>
				<l>Sed quo fine putas subiisse negotia tanta?</l>
				<l>Gustavit, vidit, quid labor iste ferat.</l>
				<l>Et iam iam tanti fruitur mercede laboris,</l>
				<l>Cum videt hostiles subcubuisse manus, </l>
				<l n="3815">Cum videt Henricum iam iam sine milite truncum</l>
				<l>Et Guibertinas detumuisse minas.</l>
				<l>De tali cultu sedet inter praelia Victor,</l>
				<l>Et novat Urbanus Urbis et orbis opus.</l>
				<l>Hanc lucem tenebrae poterunt extinguere nullae,</l>
				<l n="3820">Novit in adversis forcius efficere,</l>
				<l>Aut, si forte vacat et nocte negocia rumpit,</l>
				<l>Liberius mentem sublevat ante Deum.</l>
				<l>De tali gustu neque caligante lucerna</l>
				<l>Ad maiora manum misit et artifici</l>
				<l n="3825">Duxit opus digito, sic forcia facta perurguens,</l>
				<l>Ut teneat fusum dextera, leva colum.</l>
				<l>Forcia sunt turbare malos et perdere reges,</l>
				<l>Scismaticos odiis frangere perpetuis,</l>
				<l>Aut quae sunt ultra vires temptare vel ipsum</l>
				<l n="3830">Coelum vi rapere vim faciente fide.</l>
				<l>At digiti fusum teneant et dextera tollat,</l>
				<l>Quae sibi congessit quantaque leva manus.</l>
				<l>Ad levam colus est, at fusum dextera volvit,</l>
				<l>Cum de terrenis celica pensa facit;</l>
				<l n="3835">Unde manus inopi palmas ad pauperis usum</l>
				<l>Extendit miseros veste ciboque fovens.</l>
				<l>Denique, quis tantam potuit componere telam,</l>
				<l>Ut vestem fidei texeret atque spei?</l>
				<l>Quam prius hinc hereses hinc schismata dilaniarant,</l>
				<l n="3840">Donec feminea conficeretur ope.</l>
				<l>Ergo manus aperit, cum sacramenta revelat,</l>
				<l>Quae quasi sub levo clauserat ante sinu,</l>
				<l>Cum facit, ut fidei verbum discurrat in orbem,</l>
				<l>Quo sine mendicat et dolet omnis homo.</l>
				<l n="3845">At vero domui non est metus ulla nocere,</l>
				<l>Frigora quanta ruunt asperitate nivis.</l>
				<l>Nix frigus generat, quoniam prudentia carnis</l>
				<l>Albescit specie, sed nocet ex glacie.</l>
				<l>At vero duplici circumdata pectora veste</l>
				<l n="3850">Non metuunt linguas et superant gladios,</l>
				<l>Aut quia promissis vitae praesentis et eius,</l>
				<l>Quae sequitur, freti noxia nulla timent.</l>
				<l>At si multiplici et vario sub tegmine vestem</l>
				<l>Texuit, ut semper tuta sit atque decens,</l>
				<l n="3855">Stragula vestis habet varios mixtosque colores</l>
				<l>Et forti filo texitur et vario.</l>
				<l>Sic decet ornari virtutibus et variari,</l>
				<l>Ne cito rumpatur quaelibet absque aliis.</l>
				<l>Additur et byssus, ut conversatio carnis</l>
				<l n="3860">Pura sit et vitii suspicione carens.</l>
				<l>Purpura subsequitur, quae sanguine tincta videtur,</l>
				<l>Ut sit martirii rubra cruore sui,</l>
				<l>Aut ne per florem carnis sibi querat honorem,</l>
				<l>Sed regni solium purpureumque decus.</l>
				<l n="3865">Et ne mireris, cui tam studiosa laboret,</l>
				<l>Illa videt, quanto sit placitura viro.</l>
				<l>Illa viri spectat venturam nobilitatem,</l>
				<l>Quando senatorum sedibus intererit</l>
				<l>Et celi portas faciet vel claustra patere,</l>
				<l n="3870">Omnibus occurrens, omnia discutiens.</l>
				<l>Qui fortasse modo neque nobilis esse videtur</l>
				<l>Nec sua pro meritis reddere cuique potens,</l>
				<l>Sed veniet tanta cum maiestate verendus,</l>
				<l>Ut vix sustineat cernere iustus homo.</l>
				<l n="3875">Sunt etiam portae conventus ob sinodales</l>
				<l>Causas expliciti, quos agit ipse sedens</l>
				<l>In medio magni circumspectique senatus,</l>
				<l>A quibus in dubiis queritur et gravibus.</l>
				<l>Credidit insanus hunc oppressisse rigorem,</l>
				<l n="3880">Ut de iustitia non loqueretur homo;</l>
				<l>Sed verbum Domini numquam valet illaqueari,</l>
				<l>Iamque nitent portae de probitate viri.</l>
				<l>Quem latet Urbanum sic consedisse secundum?</l>
				<l>Quem rigor illius et sacra gesta latent?</l>
				<l n="3885">Indecorem vero tantis conventibus illum</l>
				<l>Dicere non poterit quilibet hostis homo.</l>
				<l>Ergo senator habet laudem sibi sive senatus,</l>
				<l>Et non praecipue, qui sedet, ipse Deus?</l>
				<l>Haec autem scimus tractari non potuisse,</l>
				<l n="3890">Si non haec mulier sic operata foret.</l>
				<l>Hoc opus illius, haec cura laborque diurnus,</l>
				<l>Iam per eam portae, iam sacra iura patent.</l>
				<l>Iam per eam medius tractat censetque maritus</l>
				<l>Et velut in porta iam manifestus agit.</l>
				<l n="3895">Sic se sicque suos postquam vestivit alumnos,</l>
				<l>Addidit, ut faciat, quod praetio tribuat.</l>
				<l>Composuit vestem, quam distrahat, et studioso</l>
				<l>Conatu simplex, sed grave fecit opus,</l>
				<l>Quod cito disrumpi non possit et ornet habentem,</l>
				<l n="3900">Qua sine Iohannes non bene nudus iit.</l>
				<l>Hoc est, quod Petro descendit ab ethere lapsum</l>
				<l>Et de reptilibus iussit habere cibum.</l>
				<l>Lata fides genus omne capit, de tegmine cuius</l>
				<l>Et decor et robur omnia membra tegit.</l>
				<l n="3905">Vendidit hanc vestem mulier, quam perfidus ante</l>
				<l>Quilibet induitur et pretiosus emit.</l>
				<l>Iamque patet tanti, quem femina texit, amictus,</l>
				<l>Pro quo non dubitent Itala corda mori,</l>
				<l>Quando Cananeus mutatis scilicet illis</l>
				<l n="3910">Baltibus ad gladium militiamque redit.</l>
				<l>Ergo, qui gratis acceptam non tenuerunt</l>
				<l>Et rupere fidem, iam patienter agant.</l>
				<l>Et lacrimis tunicam, quam iecit et ipse Iohannes,</l>
				<l>Ne nudi fugiant et moriantur, emant;</l>
				<l n="3915">Et permutentur nec tales inveniantur,</l>
				<l>Quales erubuit Christus et alma fides,</l>
				<l>Cum fugerent et terga darent sua turpiter hosti</l>
				<l>Et fierent saevo praeda cruenta lupo.</l>
				<l>Ergo Cananeus cingatur: non bene pugnat,</l>
				<l n="3920">Cui vestis talos impedit atque ligat.</l>
				<l>Quod dum fit, risus et gaudia longa parantur,</l>
				<l>Quando dies nullas inveniet tenebras</l>
				<l>Et miseris luctu stridentibus atque dolore</l>
				<l>Cum palma risum laetitiamque dabit.</l>
				<l n="3925">Propter quod studuit et se sapienter habere</l>
				<l>Et mala clementer tollere sive pati.</l>
				<l>Has inter curas considerat arcta viarum,</l>
				<l>Quas incedat ei credita tanta domus.</l>
				<l>Ut monasteriis sua sit reverentia, ne quis</l>
				<l n="3930">Effluat et latas inchoet ire vias.</l>
				<l>Et sic in reliquis conventibus ecclesiarum</l>
				<l>Quam vigilanter agat, quis recitare queat?</l>
				<l>Hoc unum satis est ad tantam sedulitatem,</l>
				<l>Quod vel dum comedit otia nulla capit.</l>
				<l n="3935">Et panem vitae, quem gustat nocte dieque,</l>
				<l>Expendit reliquis et docet hoc, quod agit.</l>
				<l>Quo fructu quaeris aut qua mercede futura?</l>
				<l>Surgent, quos genuit atque Deo peperit,</l>
				<l>Et dicent illam summa cum laude beatam,</l>
				<l n="3940">Quos ea de tantis mortibus eripuit.</l>
				<l>Vir quoque laudabit et robore sive decore</l>
				<l>Induet et vestem congeminabit ei;</l>
				<l>Ex hoc praecipue, quia turmae scismaticorum</l>
				<l>Deque cruore sacro subdola progenies,</l>
				<l n="3945">Quae sibi divitias iam congessisse putabant,</l>
				<l>Invenient vacuas et sine laude manus.</l>
				<l>Quas quia decepit species et gratia fallax</l>
				<l>Et propter laudem destituere fidem,</l>
				<l>A mercede procul et munere destituentur,</l>
				<l n="3950">Propter quod Dominum non timuere Deum.</l>
				<l>At vero metuens mulier laudabitur atque</l>
				<l>De fructu manuum semper ei dabitur.</l>
				<l>Et non deficiet laus haec et copia tanta</l>
				<l>In portis proprio praecipiente viro.</l>
				<l n="3955">Sed quando ille suos contempnit? Quando relinquit?</l>
				<l>Quando continuo non fovet auxilio?</l>
				<l>Curia celestis gladios habet et legiones</l>
				<l>Et, cum vult, famulis mandat in auxilium.</l>
				<l>Scimus Helyseum, cum vallaretur ab hoste,</l>
				<l n="3960">Armatos equites celitus intuitum;</l>
				<l>Quos puero hostendit, quorum virtute superbos</l>
				<l>Luminibus privat Samariamque trahit.</l>
				<l>Debellaturo cum paucis millia Iudae</l>
				<l>Miles belligeros se tulit ante viros.</l>
				<l n="3965">Sic quoque, cum Iosue Iericho subvertere vellet,</l>
				<l>Armatus niveo terruit actus equo,</l>
				<l>Qui se ductorem quaesitus dixit eorum,</l>
				<l>Quos Deus ipse suis scribit in agminibus.</l>
				<l>Hos aliquando quidem nos non sentimus adesse,</l>
				<l n="3970">Sed tamen assistunt cominus atque tegunt.</l>
				<l>Sepe tamen divina manus, quos erudit atque</l>
				<l>Informat, patitur aspera multa pati.</l>
				<l>Et, cum sit presens, plerumque putatur abesse</l>
				<l>Et sine praesidio deseruisse suos.</l>
				<l n="3975">Sed probat et multo melius tunc consulit illis,</l>
				<l>Quam si subveniat et manifestus agat.</l>
				<l>Qui, dum permiscet laetis contraria, fortes</l>
				<l>Efficit et tumidos non sinit esse suos.</l>
				<l>Qui si franguntur et deteriora secuntur,</l>
				<l n="3980">Nec sic iusticia vel pietate vacat,</l>
				<l>Dum cuprum puro melius secedit ab auro,</l>
				<l>Et sequitur sordem sordida massa suam,</l>
				<l>Ne lux cum tenebris proprio minuatur honore</l>
				<l>Incipiatque suo forte carere bono.</l>
				<l n="3985">Hinc adeo plures primo pia castra secuti</l>
				<l>Retro cesserunt a pietate Dei</l>
				<l>Et Christi famulam deserti deseruerunt</l>
				<l>Et curvaverunt se miseri ante Baal.</l>
				<l>Quorum discessu domus est et clarificata</l>
				<l n="3990">Et firmata magis auxiliante Deo.</l>
				<l>Tum vero Christi defensor et eius amica</l>
				<l>Non cessant monitus acumulare pios.</l>
				<l>Qui discesserunt, non hac in sorte fuerunt;</l>
				<l>Anselmus memorat et racione probat:</l>
				<l n="3995">«Quod permansistis in tempestatibus istis,</l>
				<l>Vos estis numerus, quem probat ipse Deus.</l>
				<l>Nunc illos et consimiles omnino cavete</l>
				<l>Et sicut pestem vel gladium fugite.</l>
				<l>Et vere gladii furor est comunio prava,</l>
				<l n="4000">Quo qui percutitur, concidit et moritur.</l>
				<l>Et sicut tollit lucem caligo diurnam</l>
				<l>Et calor in mediis non bene fervet aquis,</l>
				<l>Sic, qui participant anathemate contaminatis,</l>
				<l>Consortes fiunt illius et pereunt.</l>
				<l n="4005">Et, cum pugnatis, quos infestatis, amate;</l>
				<l>Pugnet non hodium, sed pietatis amor.</l>
				<l>A verbis etiam vanis tumidisque cavendum,</l>
				<l>Qualia qui pugnant fundere multa solent.</l>
				<l>Nemo iustificet sese, non deprimat ullum,</l>
				<l n="4010">Nemo furetur quodlibet aut rapiat.</l>
				<l>Castos vos illi servate per omnia, fratres,</l>
				<l>Qui sibi pollutum nescit habere thorum.</l>
				<l>Denique quod fidei, quod religionis habete,</l>
				<l>Ut, qui vos videat, agmina sacra sciat.</l>
				<l n="4015">Et Deus ipse suos custodiet, ut nichil illis</l>
				<l>Omnino noceat, quod facit et faciat».</l>
				<l>Haec dum sepe facit et eos confirmat, ut ultra</l>
				<l>Lapsum non metuant, si tamen hoc caveant,</l>
				<l>Et miseris monstrat, quanto de culmine lapsi</l>
				<l n="4020">In quam Tartareo delituere lacu,</l>
				<l>Et multos revocat de somno et carcere mortis</l>
				<l>Et reparat vitae laetus et aecclesiae,</l>
				<l>Ipsum postremo temptat revocare tirannum,</l>
				<l>Atque locum veniae sic quoque spondet ei,</l>
				<l n="4025">Si redeat, si poeniteat, si confiteatur,</l>
				<l>Et se Gregorio conferat atque Deo.</l>
				<l>«Si pietas», inquit, «si rerum cura valeret,</l>
				<l>Quae facis et tractas, omnia non faceres.</l>
				<l>Sic dico non ex odio, non ex feritate,</l>
				<l n="4030">Sed, quia, quod non est, dicere non valeo.</l>
				<l>Numquid adulari tibi debeo? Decipiuntur</l>
				<l>Et te decipiunt, qui tibi sceptra ferunt.</l>
				<l>Denique noverunt, quid agis, et tu quoque nosti</l>
				<l>Et, quia non regnas, ipse patere facis.</l>
				<l n="4035">Quod si regnares, non coelica iura negares</l>
				<l>Et regem Christum subsequerere tuum.</l>
				<l>Nunc Belial sequeris et Christum perdere quaeris</l>
				<l>Et Christy sponsam destruis, aecclesiam.</l>
				<l>Tollis pontifices et pontificalia vendis</l>
				<l n="4040">Et contra regem pontificemque facis.</l>
				<l>Quem regem? Quem pontificem? Dominumque Deumque,</l>
				<l>Qui solus sceptro fulget et imperio.</l>
				<l>Solus habet coeli claves et solus Averni</l>
				<l>Claustra tenet, regum solus ubique potest.</l>
				<l n="4045">Et te magnificas et ei, miserande, repugnas,</l>
				<l>Qui neque principibus assimilare bonis.</l>
				<l>Scilicet haec Pirrus faciebat et ille Philippi</l>
				<l>Fortis Alexander, quem Darius timuit;</l>
				<l>Qui, ne nulla sequi posset victoria, molles</l>
				<l n="4050">Erubuit gladios faemineasque manus.</l>
				<l>Turpe viro forti mulierem vincere, vinci</l>
				<l>Turpius; ergo puta, quid tibi laudis erit,</l>
				<l>Si te victorem faciet non mollior hasta</l>
				<l>Vel tua strenuitas, sed magis ira Dei;</l>
				<l n="4055">Quod si victus eris, quod ego reor esse futurum,</l>
				<l>Regibus et populis ludus et omen eris.</l>
				<l>Sed Romam venies, Romam superabis et istum</l>
				<l>Sublimem facies in tua dampna tuum.</l>
				<l>Nec satis esse putas ad crimen flagiciose</l>
				<l n="4060">Vivere, pollutas sanguine ferre manus,</l>
				<l>Si non auctorem contempseris et monitorem</l>
				<l>Et super hoc aliud feceris ipse capud.</l>
				<l>Nonne tibi statuam miser erexisse videris,</l>
				<l>Cum neque discernat aut oculis videat?</l>
				<l n="4065">Anne videt, qui se foveam demersit in altam</l>
				<l>Et secum multos in capud ire facit?</l>
				<l>Et cum dampnatum iuste se senciat olym,</l>
				<l>Condempnatorum signifer esse potest.</l>
				<l>Hunc tu scire putas et vel discernere posse,</l>
				<l n="4070">Qui sub districto iudice non metuit.</l>
				<l>Cecus es et cecum sequeris; iam si laberinthum</l>
				<l>Formides, cecum ne comitare ducem!</l>
				<l>Si credis, faciam cum lumine posse reverti,</l>
				<l>Et, pro quo saevis, haec tibi sceptra dabo.</l>
				<l n="4075">Ante pedes Petri supplex lugensque iacebo,</l>
				<l>Dum reddat sceptrum mitior et solium».</l>
				<l>Haec illi, sed durus homo non flectitur atque</l>
				<l>Durior inque dies saevior efficitur.</l>
				<l>Denique Guiberto scribit monitoria quaedam,</l>
				<l n="4080">Adversus miserum commiseranter agens:</l>
				<l>«Iam satis et nimium, Guiberte, silencia nostra</l>
				<l>Lusisti nimis et pacis abusus ope.</l>
				<l>Dum patimur vel compatimur, dum dissimulamus,</l>
				<l>Ungues exacuis subdolus et gladios.</l>
				<l n="4085">Iudicium faciens prudencius et racionem</l>
				<l>Si de praeteritis abluerere malis,</l>
				<l>Fecisti fructum sane tibi convenientem</l>
				<l>Et qualem tribulus spinaque ferre solet.</l>
				<l>Quando potest arbor mala fructum gignere mitem?</l>
				<l n="4090">Sed neque non mitem non mala ferre potest.</l>
				<l>Mens bona cum fertur, fervet magis ad bonitatem,</l>
				<l>Cumque flagellatur, aptior efficitur.</l>
				<l>Effera molliri nulla dulcedine novit</l>
				<l>Et, si percutitur, saevior esse solet.</l>
				<l n="4095">Et quid agat vineta, colem cum succus amaram</l>
				<l>Non emendat humum nec labor assiduus?</l>
				<l>Nonne ego te vidi quasi fructum ferre volentem</l>
				<l>Et quasi subiectum, cum Laterana domus</l>
				<l>Excepit nimium gaudenter et officiose,</l>
				<l n="4100">Et tua post primam cellula prima fuit?</l>
				<l>Denique iurasti, nec enim potes ista negare.</l>
				<l>Nunc, quid agis? Quare turpia tanta facis?</l>
				<l>Sed laesit, quia Tartareo te fune ligavit,</l>
				<l>Et quia Tartareus tu tibi funis eras.</l>
				<l n="4105">Quis nescit sordes et quae mala tanta patrasti?</l>
				<l>Et quis sustineat vel sceleratus homo?</l>
				<l>Nos tamen, ut dixi, de te meliora putantes</l>
				<l>Expectabamus ut melius saperes.</l>
				<l>Ut vero monitis non es dignatus adesse,</l>
				<l n="4110">Qui te corrigeret, traditus es Sathanae.</l>
				<l>Discere debueras non blasphemare, sed auges</l>
				<l>In dampnum capiti deteriora mala.</l>
				<l>Denique, si iustus et iustis iustior esses,</l>
				<l>Quo te iudicio pontificem faceres?</l>
				<l n="4115">Perlege scripturam, seniores consule, quando</l>
				<l>Aut ubi pontificem curia deposuit?</l>
				<l>Si sine consensu Romani pontificatus</l>
				<l>Nullus pontificum sede carere potest,</l>
				<l>Pontifici summo quae curia quaeve potestas</l>
				<l n="4120">Vel quod concilium tollere iura potest?</l>
				<l>Pone tamen iam Gregorium non pontificare</l>
				<l>Et sedem summam pone vacare patre:</l>
				<l>Quis Romanorum cuiuslibet ordinis in te</l>
				<l>Contulit officium praesidiumque patris?</l>
				<l n="4125">Hugonem satis esse putas, quem diximus Album?</l>
				<l>Sed iam dampnatus atque fugatus erat;</l>
				<l>Quando tamen multis pastorem procreat unus,</l>
				<l>Quamvis consilio fultus et eloquio,</l>
				<l>Quamvis ornatus et moribus et bonitate</l>
				<l n="4130">Et per cuncta placens utilitate suis?</l>
				<l>Ergo vides, quia iam nichil est de pontificatu,</l>
				<l>Quod retinere tibi qualibet arte queas.</l>
				<l>Adde, quis assensum tribuit? Quis vidit ovantes</l>
				<l>Pompas et niveos quis tibi rexit equos?</l>
				<l n="4135">Hos ego non miror, quos admiraris amasque,</l>
				<l>Qui nichil aut hominis aut rationis habent.</l>
				<l>Hos autem quaero, quales aliquando videmus</l>
				<l>Ad spem sydeream corda levare manu.</l>
				<l>Qui bene discernunt, melius discreta secuntur,</l>
				<l n="4140">Quos taedet vitae labilis et miserae,</l>
				<l>Qui neque corrumpunt neque corrumpuntur: avarum,</l>
				<l>Mollem, sacrilegum quis bene scire putet?</l>
				<l>Si laudes horum, si conciliabula curas,</l>
				<l>Falsus es et falli te, miserande, probas.</l>
				<l n="4145">Si vero regimen hos inter ducere queris,</l>
				<l>Cecus es et cecos perdere non metuis,</l>
				<l>Nec de pastoris umquam gaudebis honore,</l>
				<l>Cum Pastor veniet et pecus inspiciet.</l>
				<l>Petrus habet sedem cum Paulo iudicialem,</l>
				<l n="4150">Quique vices eius pervigilanter agunt.</l>
				<l>In quo te numero quaeremus sive cathedra,</l>
				<l>Qui non pascis oves, sed rapis et laceras?</l>
				<l>An quia Clementem te nominat impius ordo?</l>
				<l>Sic Parcas dicunt, parcere quod nequeant,</l>
				<l n="4155">Sic lucum, quia lux in eo non praevalet ulla,</l>
				<l>Sic etiam dictus Symon et ille fuit.</l>
				<l>Non quia pareret divinae traditioni</l>
				<l>Aut consentiret rebus apostolicis.</l>
				<l>Ergo Clementem, quoniam disperdere queris,</l>
				<l n="4160">Te vesana vocat turba per oppositum.</l>
				<l>Hac ergo in serie prorsus non invenieris,</l>
				<l>Hyrcus es et ilem pascis habesque gregem,</l>
				<l>Ad levam stabis, et grex tuus ibit in ygnes</l>
				<l>Laturus Stygio pabula longa cani.</l>
				<l n="4165">Tunc ubi turbo vagus, ubi lata potentia vestra,</l>
				<l>Et quae iactatis, cum bona verba datis?</l>
				<l>Hic, hic pone oculos, hic mentem cum ratione</l>
				<l>Et, quasi iam videas, haec mala tanta time.</l>
				<l>Sed video, quia non metuis discrimina tanta</l>
				<l n="4170">Et datus es sensum desuper in reprobum,</l>
				<l>Sicut, qui voluit sedem super astra levare</l>
				<l>Et se non timuit equiperare Deo,</l>
				<l>Nunc, quamvis videat, quoniam sibi Tartarus instat,</l>
				<l>Non tamen a cepto se revocare potest,</l>
				<l n="4175">Et miserabiliter sese desperat et omni</l>
				<l>Arte doloque facit, ut socios habeat.</l>
				<l>Scit tamen inde sibi melius non esse futurum</l>
				<l>Et nichil omnino posse latere Deum.</l>
				<l>Ergo superbus agit et vel sic quaerit habere,</l>
				<l n="4180">Qualemcumque potest, imperii speciem.</l>
				<l>Tu quoque, quandoquidem iam non potes esse, quod optas,</l>
				<l>Papatum turpem turpior ipse facis.</l>
				<l>Sed facies, mihi crede, miser nimis alta petendo,</l>
				<l>Ut neque concessum fas sit habere locum.</l>
				<l n="4185">Dumque cupis, prave, praesul Romanus haberi,</l>
				<l>Iuste tolletur ipsa Ravenna tibi.</l>
				<l>Sed sine propter eum, qui te de morte redemit,</l>
				<l>Et ne perde pecus, quod sibi Christus agit.</l>
				<l>Qui tibi clementer dignetur tangere mentem,</l>
				<l n="4190">Quosque trahis tecum, consociare sibi.</l>
				<l>Sic ait et monitis non cessat voce, litura,</l>
				<l>Ut Domino quaestum multiplicare queat.</l>
				<l>Sed paciente Deo Sathanas turbavit utrunque</l>
				<l>Et magis atque magis opprimit atque ligat.</l>
				<l n="4195">Ut tamen advertunt, quia res non provenit illis,</l>
				<l>Castra movent tristes arvaque Tuscha petunt.</l>
				<l>Ut cessisse vident comitatus et legiones,</l>
				<l>Tum vero gemitus et dolor et lacrimae</l>
				<l>Et pro Romano suspiria pontificatu,</l>
				<l n="4200">Ad Dominum iuges multimodeque preces.</l>
				<l>Pectora contundunt, coelum clamore fatigant,</l>
				<l>Qualem non surdus quaerit amatque Deus.</l>
				<l>Incipit Anselmus, sequitur miserabilis illa,</l>
				<l>Quae per Gregorium coepit amare Deum:</l>
				<l n="4205">«Quam bene provisum fuerat, Deus optime, nobis,</l>
				<l>Cum fera terribilis quaereret haec capita,</l>
				<l>Cum rimaretur gladio, cum persequeretur,</l>
				<l>Cum nobis totis viribus irrueret!</l>
				<l>Unde tibi visum, virtus et gloria, Christe,</l>
				<l n="4210">Ut nos eriperes et nova bella dares?</l>
				<l>Si placet, ut parcas, et tanta laude videmur</l>
				<l>Indigni pro te bella necemque pati,</l>
				<l>Non laeta mortes Romanas aure feremus.</l>
				<l>Et Pauli gladios excidiumque Petri,</l>
				<l n="4215">Immo tuas, Domine, cedes mortemque famemque,</l>
				<l>Et quae multa furor obsidionis habet.</l>
				<l>Esto: sumus molles, et ob hoc mala praelia tollis,</l>
				<l>Ne simus sanctae dedecus aecclesiae.</l>
				<l>Tu vires animosque dares. Quis pertulit unquam,</l>
				<l n="4220">Si non auxilium sensit adesse tuum?</l>
				<l>Et, quem iuvisti, qui non vel sanguine vicit?</l>
				<l>Quis timuit gladium te duce sive crucem?</l>
				<l>At nunc quid faciet venerabilis illa senectus,</l>
				<l>Cum mortem populi cernet ubique sui,</l>
				<l n="4225">Cum miseras matres natorum funera flentes</l>
				<l>Et passim pueros hense fameque mori?</l>
				<l>Hanc vitam quis non videat miserabiliorem</l>
				<l>Morte? Vel has mortes unius esse viri</l>
				<l>Quis non expaveat? Nam mortem non timet ille,</l>
				<l n="4230">Quae tali vita dulcior esse potest.</l>
				<l>At nos quid facimus ut oves pastore remoto?</l>
				<l>Num Guibertinam flectimur ad statuam?</l>
				<l>Parce, Pater, nobis et ab isto carcere tolle,</l>
				<l>Ne sine Gregorio simus in exilio.</l>
				<l n="4235">Denique parce tuis longe lateque per orbem,</l>
				<l>Quos tibi Gregorius educat atque fovet:</l>
				<l>Qui disperdentur, si Guibertina seluentur</l>
				<l>Scismata, quae saevos mitti agitque lupos.</l>
				<l>Et lupus est vehemens et tigride saevior omni</l>
				<l n="4240">Pastores tollit et pecudes laniat.</l>
				<l>Hos ergo perdis, et nos quoque cuncta timemus</l>
				<l>In tam deserta terribilique via».</l>
				<l>Sic flentes Domino Romana pericula mandant</l>
				<l>Et detrimentum totius aecclesiae.</l>
			</lg>
		</div>
		<div type="section">
			<head>3,1 <note>vv. 4245-4428</note></head>
			<lg>
				<l n="4245">Comperit ut regem festinum Luca venire,</l>
				<l>Scinditur et vario murmure mixta fremit.</l>
				<l>Hii regi nova festa parant portasque patere</l>
				<l>Praecipiunt regi, cuncta licere ferunt;</l>
				<l>Hi perversorem clamant debere repelli,</l>
				<l n="4250">Sed Petri furias non movet iste sonus.</l>
				<l>Usque adeo Petrus non cessat cuncta movere,</l>
				<l>Turbans nocturnis omnia consiliis:</l>
				<l>Petrus, homo quo non alius prudentior atque</l>
				<l>Lucensi populo prompcior arma dare.</l>
				<l n="4255">Nemo magis doctus populi captare favorem</l>
				<l>Ac velut ex oleo vim reparare foco.</l>
				<l>Iamque furit praetioque manus conducit iniquas</l>
				<l>Atque intemptatum iam nichil esse sinit.</l>
				<l>Regis in adventum talem se format, ut illum</l>
				<l n="4260">Rex quoque miretur et socium cupiat.</l>
				<l>Non parcit manibus, linguae dissolvit habenas</l>
				<l>Nec timet in celum prodigiosa loqui.</l>
				<l>Nec metus est de Gregorio, ne per comitatum</l>
				<l>Laedat, namque iram non timet ille Dei.</l>
				<l n="4265">Ergo ubi per regem sentit perversa licere</l>
				<l>Et causam fidei non bene stare videt,</l>
				<l>Immemor aeterni gemitus et supliciorum</l>
				<l>In tergum faciem vertit et ire Deum</l>
				<l>Contra non timuit, patrem patriamque prophanus</l>
				<l n="4270">Insequitur, saevas iungit amicitias.</l>
				<l>Iamque per angustos aditus rex advolat atque</l>
				<l>Fessus in umbroso gramine castra locat;</l>
				<l>Nec Guitbertus abest, dux et comes impietatis,</l>
				<l>Deducens cecum cecus ad interitum.</l>
				<l n="4275">Petrus compositis rebus praetioque paratis,</l>
				<l>Qui sese peterent ac velut eligerent.</l>
				<l>Mittit ad Henricum mereari pontificatum</l>
				<l>Et Guibertino se dare servitio.</l>
				<l>Nec mora! Promissis vendit festinus uterque,</l>
				<l n="4280">Praeventus fama criminibusque viri.</l>
				<l>Luca facit plausus, miscet nova gaudia vulgus,</l>
				<l>In Petrum ferme consonat omnis homo.</l>
				<l>Scilicet ad mores pravos scelerumque favorem</l>
				<l>Signiferum famae deterioris habens.</l>
				<l n="4285">Si vero est aliquis, qui cum pietate laboret,</l>
				<l>Non tamen est ausus de pietate loqui.</l>
				<l>Iam quis in hac sacrae fidei morumque ruina</l>
				<l>Non trahat ex imis flumina visceribus?</l>
				<l>Lugemus muros hostili Marte ruentes,</l>
				<l n="4290">Nec Hieremias ipse tenet lacrimas;</l>
				<l>Denique Salvator noster, cum cerneret urbem,</l>
				<l>Quam subvertendam noverat, ingemuit.</l>
				<l>At nos ridemus, ubi desolatio talis</l>
				<l>Festivan speciem dissipat et requiem?</l>
				<l n="4295">Et quid sunt muri cineres quandoque futuri?</l>
				<l>Quid turres faciunt, quae cito deficiunt?</l>
				<l>At murus fidei, cuius fundatio Christus,</l>
				<l>Virtutum vario culmine portat opus.</l>
				<l>Hoc ubi vastatur de morum perditione,</l>
				<l n="4300">Perditur aeterni gloria summa boni;</l>
				<l>Et pro laetitia, pro comoditate bonorum</l>
				<l>Exoritur clades et sine luce dies.</l>
				<l>O rerum novitas! O perturbatio mentis!</l>
				<l>O res divinis exagitanda minis!</l>
				<l n="4305">Quod Iudae facinus aut quae blasphemia tanta</l>
				<l>Samariae? Quid nunc, o Ysaia pater?</l>
				<l>Quid facimus? Quos plaga tumens non occupat artus,</l>
				<l>Computruere crebris omnia vulneribus.</l>
				<l>Non est, qui foveat, et non est, qui medeatur,</l>
				<l n="4310">Nec medicamentum quaeritur aut oleum;</l>
				<l>Et verbum Domini contempnitur et gravis ira</l>
				<l>Et, quem iam valeat nemo cavere, furor;</l>
				<l>Quoque magis stupeas, praecellentissima quondam</l>
				<l>Argenti species vertitur in scoriam.</l>
				<l n="4315">Iam plus quam meretrix facta est urbs ante fidelis,</l>
				<l>In qua iudicium cepit habere domum.</l>
				<l>At velut abiecto legali mecha marito</l>
				<l>Servit demonibus pressa libidinibus,</l>
				<l>Et pro iudicii tractatu iustitiaque</l>
				<l n="4320">Fraudibus incumbit, cedibus invigilat.</l>
				<l>Miscet aqua vinum, pro vino fundit acetum,</l>
				<l>Et neque principibus est adhibenda fides.</l>
				<l>Quanti furantur aut cedibus insidiantur,</l>
				<l>Nullum iudicii de gravitate timent.</l>
				<l n="4325">Qui non furantur, furantibus associantur,</l>
				<l>Munera captantes praemia respiciunt.</l>
				<l>Vox pupillorum contempnitur et viduarum.</l>
				<l>Et non est aliquis, qui tueatur eos.</l>
				<l>Consimiles Sodomae vel adhuc magis atque Gomorrae</l>
				<l n="4330">Excessere novis omnia flagitiis.</l>
				<l>Idcirco Dominus per multos multa minatus</l>
				<l>Ultra non patiens iam violenter agit.</l>
				<l>Iam quercum foliis ventus cum grandine nudat</l>
				<l>Et iam serotinis indiget hortus aquis.</l>
				<l n="4335">Et sicut stupae solvit scintilla favillam,</l>
				<l>Sic opus illorum robur utrumque vorat,</l>
				<l>Ut possit nullus extinguere. Quis furor unquam</l>
				<l>Vel sic exarsit vel bona tanta tulit?</l>
				<l>Ignis edax est ira Dei, furit intus et extra</l>
				<l n="4340">Et primo tollit, quae bona prima videt.</l>
				<l>Principio florem depascitur interiorem</l>
				<l>Et mox, quanta placent, dissipat exterius.</l>
				<l>Sicut coniugio gaudet sine sorte maritus</l>
				<l>Nec sine suplicio parcit adulterio,</l>
				<l n="4345">Sic animum divinus amor sine cognitione</l>
				<l>Coniugis alterius et sine labe cupit.</l>
				<l>Ex hoc coniugio prodit coelestis origo,</l>
				<l>Quam parit et laetat et colit alma fides.</l>
				<l>Sic est in populo, sic in quocumque fideli</l>
				<l n="4350">Divini quaedam copula coniugii,</l>
				<l>Quam quisquis violat, diro se crimine fedat</l>
				<l>Et fit spiritui sicut amica malo.</l>
				<l>Nec patitur fortis haec impunita maritus;</l>
				<l>Reicit et mecham depopulatur eam.</l>
				<l n="4355">Lucha fuit dives, sed luxuriata maritum</l>
				<l>Sprevit, divitiis illius usa mali.</l>
				<l>Urbibus in Tusciis non est opulentia maior,</l>
				<l>Non maior vini copia, non olei.</l>
				<l>Grata situ, specie mirabilis, ut paradiso,</l>
				<l n="4360">Si dici liceat, non nimis invideat.</l>
				<l>Praecellunt specie pueri simul atque puellae</l>
				<l>Et naturalis non eget arte color.</l>
				<l>Alta viris virtus, prudentia maxima rerum,</l>
				<l>In senibus gravitas et reverendus honor.</l>
				<l n="4365">Virginibus, viduis custodia summa pudoris,</l>
				<l>Coniugibus prolis cura thorique fides.</l>
				<l>In re civili pax et concordia summa,</l>
				<l>Ius et iudicium pendula lance pari.</l>
				<l>Furta, rapina foris, periuria tam prope nulla,</l>
				<l n="4370">Ut ne sacra quidem tangere vellet homo.</l>
				<l>At vero sacri cultus qui fervor, ab ipsis</l>
				<l>Rebus et altaris ordine scire licet.</l>
				<l>Tempora transierunt velut aurea sub Phrigiano,</l>
				<l>Qui color in prisca religione fuit,</l>
				<l n="4375">Cum ligni calices auratos pontificatus</l>
				<l>Atque gradus alios per loca quaeque dabant,</l>
				<l>Cum neque nobilitas neque copia divitiarum</l>
				<l>In numero sacrae cognitionis erant,</l>
				<l>Cum procul a sacris equites, pomposa suppellex,</l>
				<l n="4380">Et male conditi iuris amica gula.</l>
				<l>Qualis Martinus, qualis fuit et Phrigianus,</l>
				<l>Quorum paupertas nullius indiguit;</l>
				<l>Quorum paupertas, quid posset, clarificavit,</l>
				<l>Cum Phrigianus aquam flecteret, ille focum.</l>
				<l n="4385">Pauper uterque fuit, fuit et peregrinus uterque,</l>
				<l>Sed non in Christo pauper uterque fuit.</l>
				<l>Horum ego transierim sacra [saecula], tempora primi</l>
				<l>Aeris et hoc ipso nomine clara magis.</l>
				<l>Perstringam reliquos, quorum sub tempore vita</l>
				<l n="4390">Decolor et studio non satis aequa sacro.</l>
				<l>Attamen argento color est suus, et licet auro</l>
				<l>Impariter niteat, sed magis ere placet.</l>
				<l>Hinc igitur videat, qui Lucam scire laborat,</l>
				<l>Qualis et in quanta sedulitate fuit</l>
				<l n="4395">Exornare domos sacras et magnificare</l>
				<l>Et ditare suum rebus episcopium.</l>
				<l>Consule scripturas iam multo verme fluentes,</l>
				<l>Martini nostri praedia multa leges.</l>
				<l>Iam de militibus quid agam? Cum vel minor aetas</l>
				<l n="4400">Sufficiat magnis regibus et dominis.</l>
				<l>Et mihi sufficeret, si non mentita fuisset,</l>
				<l>Sicut et Anselmo, dum bene fida fuit.</l>
				<l>Quorum maiores de munere pontificali</l>
				<l>Multas et magnas optinuere domos</l>
				<l n="4405">Et per virtutem multam multumque laborem</l>
				<l>Ecclesiae dampnum non potuere pati;</l>
				<l>De quibus eterno non contempnenda relatu,</l>
				<l>Si non protraherem, plurima congererem.</l>
				<l>Auro contextae vestes gemmaque nitenti</l>
				<l n="4410">Augebant celebres rebus et arte dies,</l>
				<l>Cum processurus sollempni luce sacerdos</l>
				<l>Expressum variis non bene ferret honus</l>
				<l>Et circumstantes dextra levaque ministri</l>
				<l>Portarent humero texta metalla gravi;</l>
				<l n="4415">Sicut sub Moyse sacer est ornatus Aaron</l>
				<l>Et sub eo sacrae quilibet ordo domus,</l>
				<l>Cum populus victor Egipti cum Pharaone</l>
				<l>Es et opes varias haec ad agenda daret.</l>
				<l>Hinc ergo populi studium mirari supersunt</l>
				<l n="4420">Plures et magni nominis ecclesiae,</l>
				<l>Quarum qui cultus fuerit, quae gloria quondam,</l>
				<l>Ambitus et lapidum longa ruina docet.</l>
				<l>De monasteriis vero vel in urbe vel extra</l>
				<l>Non est ad numerum texere sermo levis.</l>
				<l n="4425">Sic populus quondam Lucensis lucis honorem,</l>
				<l>Ex quo nomen habet, actibus exhibuit.</l>
				<l>Clerus cum populo quasi mens cum corpore iuncta</l>
				<l>Certabant proprias sanctificare vias.</l>
			</lg>
		</div>
		<div type="section">
			<head>3,1 <note>vv. 4429-4788</note></head>
			<lg>
				<l>Ast ubi diviciis non est modus, et peregrina</l>
				<l n="4430">Religio celebrem caepit habere crucem,</l>
				<l>Ut solet, ex opibus et libertate fruendi</l>
				<l>Et pudor et probitas et sacer ordo perit.</l>
				<l>Ac primo vestem luxu studioque placendi</l>
				<l>Induitur laicam, qui sacra vasa gerit.</l>
				<l n="4435">Hinc gula quaesitis dapibus terraque marique</l>
				<l>Pascitur et dampnum non videt ipsa suum</l>
				<l>Esca frequens venterque, tumens disrumpit habenas</l>
				<l>Iamque thorum alterius scandere ludus erat.</l>
				<l>Inde per errorem mutato crimine, sed non</l>
				<l n="4440">In licitum verso flagicii placito</l>
				<l>Itur ad heredes et posteritatis amorem,</l>
				<l>Et qui succedat, tollere clerus amat.</l>
				<l>Ac sic ut populus, sic incipit esse sacerdos,</l>
				<l>Nec de coniugii simplicitate studet.</l>
				<l n="4445">Nupta sacerdoti discernitur aptior illi,</l>
				<l>Cultus et arte dolum conficiente color.</l>
				<l>Pontifices primo contendere, mox ubi trita</l>
				<l>Fronte pudor cessit, desiliere gradu.</l>
				<l>Succutiunt alias alii thalamosque suorum</l>
				<l n="4450">Fedant, ast aliis plus sua pacta placent.</l>
				<l>Hoc ita testatur castellum Mammula, multae</l>
				<l>Preterea villae, praedia multa nimis.</l>
				<l>Hic furor errorem geminat, solvitque timorem</l>
				<l>Subiectis gradibus pontificale malum.</l>
				<l n="4455">Hinc sua cuique domus, rerum comunio nulla;</l>
				<l>Atque ita privatus omnia solvit amor;</l>
				<l>Dum non est, qui corripiat, quia vita magistri</l>
				<l>Si non conveniat, spe sine verba facit.</l>
				<l>Inde per errores varios corrupcio plebem</l>
				<l n="4460">Occupat, ut scabies inrequieta gregem.</l>
				<l>Ad reprobos mores non uno calle venitur</l>
				<l>Et nullus subito pessimus efficitur,</l>
				<l>Sicut nemo boni summam conscendit in arcem,</l>
				<l>Si non a minimo tendat in alta gradu.</l>
				<l n="4465">Sed non continuo pudor est omnino solutus,</l>
				<l>Constat sed paucos eminuisse viros,</l>
				<l>Qui primi facerent, quaequae facienda docerent,</l>
				<l>Viventes casta sobrietate domi.</l>
				<l>Sic per doctrinam, per mores, per racionem</l>
				<l n="4470">Occurrit lapsis cura superna malis,</l>
				<l>Dum non vult aliquem nullo revocante perire</l>
				<l>Sed salvum fieri, quem creat atque regit.</l>
				<l>Sed lux in tenebris et adhuc in turbine tanto</l>
				<l>Vix illi satis est, qui moderatur iter.</l>
				<l n="4475">Inter perversos vocem sapiencia mittit</l>
				<l>Et tanquam pueris lac dare pollicitans</l>
				<l>Non exauditur, sed enim postremo minatur,</l>
				<l>Quod super illorum rideat interitum.</l>
				<l>Hinc etiam Paulus dum causam gentibus aufert</l>
				<l n="4480">Culturam veri deseruisse Dei,</l>
				<l>Non mox a summis facit argumenta malorum,</l>
				<l>Sed primo lumen eripit et faciem:</l>
				<l>Lumen, quod Dominum spreverunt glorificare</l>
				<l>Nec grates tanto retribuere bono,</l>
				<l n="4485">Quod secernendum dederit nulloque docente</l>
				<l>Per res ad rerum traxerit artificem;</l>
				<l>At vero faciem, quia, qui se cogitat esse,</l>
				<l>Quod non est, oculo fallitur ipse suo.</l>
				<l>Israhel et Iuda quondam duo regna fuerunt</l>
				<l n="4490">Atque fidem Domino non habuere Deo;</l>
				<l>Sed cum peccarent et mutis sacrificarent,</l>
				<l>Non tamen abruptis deperiere malis;</l>
				<l>Quin errante Dei populo per tura sacrorum,</l>
				<l>Cum lis Ieroboam perderet et Roboam</l>
				<l n="4495">Et reliquos reges excelsis tura ferentes,</l>
				<l>Errorem clari dedocuere viri,</l>
				<l>Quos divinus amor et spiritus erudiebat,</l>
				<l>Ut manifestarent, quaeque futura forent.</l>
				<l>Sed peccatorum moles et ineptia cordis</l>
				<l n="4500">Has medicinales exuperabat opes.</l>
				<l>Sic quoque Luca bonos habuit miseranda magistros,</l>
				<l>Sed per velamen deseruit regimen.</l>
				<l>Aspice nunc edem primam, mirare columnas,</l>
				<l>Ordine quas gemino ducit utrumque latus.</l>
				<l n="4505">Aspice structuram lapidum, quas arte decora</l>
				<l>Docta manus posuit sub Salomone novo,</l>
				<l>Quae sub Alexandro Romam Lucamque regente</l>
				<l>Grande sed angusto tempore fecit opus.</l>
				<l>Qui se, qui clerum pro viribus officioque</l>
				<l n="4510">Rexit et in populo ferrea virga fuit.</l>
				<l>Sic alii patres, sed rari, sed sapientes</l>
				<l>Ad lucem Lucam restituere suam,</l>
				<l>Ymo conati, quantum valuere, fuerunt,</l>
				<l>Ut vel in extremas non caderet tenebras.</l>
				<l n="4515">Sed dum paulatim multorum displicet error</l>
				<l>Labitur ipsa suo perdita iUdicio.</l>
				<l>Audit, quid deceat, sentit meliora docetque,</l>
				<l>Sed quae non didicit aut docet, ipsa facit.</l>
				<l>Hac tamen interdum censura corripiuntur</l>
				<l n="4520">Tam virga legum quam gravitate senum,</l>
				<l>Et per praepositos regum comitumque ministros</l>
				<l>Civilis quaedam nominis umbra manet.</l>
				<l>Sed levis haec etiam districtio nec diuturna,</l>
				<l>Turbat iudicium flagitii praetium.</l>
				<l n="4525">Quisquis furta facit, ubi iam sub iudice pendet,</l>
				<l>Tollit per praetium iudicio gladium.</l>
				<l>Hoc gemino confusa malo civilis honestas,</l>
				<l>Dum legum virgam nescit et aecclesiae</l>
				<l>In praeceps fertur, furit, enecat, insidiatur,</l>
				<l n="4530">Et scelerum studio iungitur ambitio.</l>
				<l>Et iam nulla seni reverentia, rara parentum</l>
				<l>Gratia, coniugii suspiciosa fides;</l>
				<l>Perque gradus vetitos placitum consanguinitatis</l>
				<l>Exsuperat licitas et sine labe faces.</l>
				<l n="4535">In rebus licitis fidei retinacula nulla,</l>
				<l>Ad detestandas inresoluta fides.</l>
				<l>Ut vero luxus et libertatis amore</l>
				<l>Induxit varios barbara lingua sonos,</l>
				<l>Tanta suos mores sequitur discordia vitae,</l>
				<l n="4540">Ut vix tot facies Protheus ille ferat.</l>
				<l>At primo cultus imitari Francigenarum</l>
				<l>Gloria, et ignotae quaerens vellus ovis</l>
				<l>Tonderi non arte sua, non denique gentis</l>
				<l>Unius aut ritus aut prohibenda sequi</l>
				<l n="4545">Ut Babylon quondam linguarum de novitate</l>
				<l>Addidit antiquis deteriora malis,</l>
				<l>Sic et de numero populorum multiplicato</l>
				<l>Exoritur scelerum multiplicanda seges.</l>
				<l>At genus incultum villis et rupibus ortum,</l>
				<l n="4550">Ingessit rabiem, dum fugit ad requiem.</l>
				<l>Hi, quia, quod tantis novitatibus addere possent</l>
				<l>Ad rerum speciem, non habuere domi,</l>
				<l>Artifici cura vigili multoque labore</l>
				<l>Civili studio non nocuere prius;</l>
				<l n="4555">Mox odio veteri ceperunt nobilitatem</l>
				<l>Ledere, maiores subdere velle sibi;</l>
				<l>Et dum conantur plus posse nocere potentes</l>
				<l>Et pro divitiis divitias praemere,</l>
				<l>Haec rabies populum divisit pace soluta,</l>
				<l n="4560">Praeficiunt habiles ad fera cepta duces.</l>
				<l>Et nunc de populo, nunc et de nobilitate</l>
				<l>Ductores subitos praecipitesque parant,</l>
				<l>Qui modo privatim, modo conciliante tumultu</l>
				<l>Sub pacis specie bella dolosa movent.</l>
				<l n="4565">Nec tamen assiduis victoria queritur armis,</l>
				<l>At ubi pax agitur, longa quies sequitur.</l>
				<l>Sed magis ad sese versi manuumque laborem</l>
				<l>Hi guantos, alii conficiunt soleas.</l>
				<l>Ac tum signiferis feraliter insidiantur,</l>
				<l n="4570">Arces deiciunt, divitias rapiunt.</l>
				<l>Hoc illis studium turbari, sollicitare,</l>
				<l>Et maris in speciem nulla quieta pati,</l>
				<l>Vipereoque modo materno funere nasci</l>
				<l>Deque patris ceso vertice concipere.</l>
				<l n="4575">Sic populus quondam questus et pacis amator</l>
				<l>Ad scelerum sordes et sacra bella ruit.</l>
				<l>Clerus adhuc, licet ipse suo de cardine lapsus</l>
				<l>Ignarus rerum plebis et artis erat;</l>
				<l>Civiles motus compescere, nolle furores</l>
				<l n="4580">Praebebat specie religionis opus.</l>
				<l>Sed tum privatis odiis, tum vero timore,</l>
				<l>Si quando gladium possit habere fides,</l>
				<l>Miscentur turbis et seditionibus, ex quo</l>
				<l>Praecipue nonus terruit ille Leo,</l>
				<l n="4585">Qui talamos, qui rem propriam, qui venditionem</l>
				<l>Primus in extremo tempore pervetuit.</l>
				<l>Hoc igitur clamore viri perterrita corda</l>
				<l>Lucem prosiliunt perdere, quam metuunt.</l>
				<l>Atque ut peccatum de cognitione revixit,</l>
				<l n="4590">Ad legis vetitum fecit adesse malum.</l>
				<l>Sic cleri facies imperturbata veterno</l>
				<l>Non posuit finem vel cataplasma malo.</l>
				<l>Frendunt murmuriis et de novitate querentes</l>
				<l>Nolunt divino credere consilio.</l>
				<l n="4595">Quoque magis cernunt sese ratione gravari,</l>
				<l>Hoc magis avertunt a ratione pedem.</l>
				<l>Hoc studio civile malum devenit in artem,</l>
				<l>Et fecit stolidos litera discipulos,</l>
				<l>Quae, quia vivificans non adstat spiritus illi,</l>
				<l n="4600">Insanas mentes ducit ad interitum.</l>
				<l>Addiscunt violare fidem, pervertere iura</l>
				<l>Et necdum auditis solvere pacta modis,</l>
				<l>Ut, cum pervertant, pervertere non videantur,</l>
				<l>Velantes faciem calliditate nova.</l>
				<l n="4605">His ducibus canonum gravitas nullius haberi</l>
				<l>Cepit et ipsorum iussio pontificum.</l>
				<l>Quin et pontifices verbis incessere vulgo</l>
				<l>Tum primum licuit et sine lege fuit.</l>
				<l>Quoque magis proibetur amor carnalis et usus</l>
				<l n="4610">Et quae sunt cleri publica dividere,</l>
				<l>Regula discordes animos facit atque rebelles,</l>
				<l>Ut tanto faciant laxius et sapiant.</l>
				<l>Hos inter doctus et ab his mala semina Petrus</l>
				<l>Alcius ingenio proficit et studio.</l>
				<l n="4615">Addidit ad morem patriae geniique calorem</l>
				<l>Francia miscendi nomina mille mali,</l>
				<l>Non quia perversos non horreat atque biformes,</l>
				<l>Sed quia perversos non uniat ipsa salus.</l>
				<l>Inter discipulos didicit sacra dogmata Iudas,</l>
				<l n="4620">Sed per avariciam concidit in foveam.</l>
				<l>Infelix, quem non potuit sapiencia doctum</l>
				<l>Nec predicta pium tradicio facere!</l>
				<l>Inter convivas de prodicione notatus</l>
				<l>Non tamen a precio retulit ille manum.</l>
				<l n="4625">In fidei gremio famosus apostata crevit,</l>
				<l>Ex evangelico flumine multa bibit;</l>
				<l>Perque gradus primos cleri promotus ab ipso</l>
				<l>Tercius altaris stabat in officio;</l>
				<l>Sed mox terreni solii deceptus amore</l>
				<l n="4630">In Christum saevit, ydola vana colens,</l>
				<l>Et, quod deterius, de Christy dogmate Christos</l>
				<l>Iudicat et rebus exuit atque necat.</l>
				<l>Ergo si fidei non est dilectio iuncta,</l>
				<l>Non prodest homini scire profunda Dei.</l>
				<l n="4635">Arrius ille ferox et signifer impietatis,</l>
				<l>Vertit in errorem multa legendo fidem.</l>
				<l>Sic alii turbare bonos feraliter ausi,</l>
				<l>Quod foris evomerent, edidicere domi.</l>
				<l>Ergo lex peccat? Ergo prudencia caecat?</l>
				<l n="4640">Ergo salus perdit? Semita turbat iter?</l>
				<l>Absit, sed vanos homines perversio cordis,</l>
				<l>Non legis vitium dissipat et perimit.</l>
				<l>Petrus ad has voces divinaque verba vocatus</l>
				<l>Et bona Martini participare datus,</l>
				<l n="4645">Suxit mortiferum sacro de fonte venenum</l>
				<l>Et de vitali melle fit ydropicus.</l>
				<l>Ymmo vivificam vertens in toxica venam</l>
				<l>Vitam per vicium traxit in exicium</l>
				<l>Hoc foris, hoc intus, hoc omni tempore curans,</l>
				<l n="4650">Ut quocumque modo pascat avariciam.</l>
				<l>Haec radix comitem sibi procreat ambicionem,</l>
				<l>Quae duo praecipitem non tenuere virum.</l>
				<l>Inde per invidiam, quae tercia iungitur illis,</l>
				<l>Triste supercilium pene levare nequit.</l>
				<l n="4655">His de seminibus capit et versucia mentem</l>
				<l>Dissimulare suis et simulare locis.</l>
				<l>Altus homo nec se capiens, ubi pontificalem</l>
				<l>Anselmum cernit obtinuisse locum,</l>
				<l>Paulatim primo contempnere, deinde minari,</l>
				<l n="4660">Et de persona turpia multa loqui.</l>
				<l>Si quis ab Anselmo doluit pro crimine laesus,</l>
				<l>Illi defensor affuit et socius,</l>
				<l>Infames, cupidos, luxus et ventris amicos,</l>
				<l>Armans saeviciis et male scire docens.</l>
				<l n="4665">Quos tanquam paleas venturo praeparat igni,</l>
				<l>Ut, si quando queat, omnia comoveat.</l>
				<l>Iste est occasus Lucae de culmine lucis,</l>
				<l>Ista est egregii longa ruina loci.</l>
				<l>Sed ve, qui currit et sudat ad impietatem!</l>
				<l n="4670">Fiet ei manuum sudor in obprobrium.</l>
				<l>Hinc exactores spoliabunt, hinc mulieres,</l>
				<l>Non virtute viri praeficientur ei.</l>
				<l>Et cum cadetur, et quod tenet, eripietur,</l>
				<l>Ad fusum fugiet, qui dominatur ei.</l>
				<l n="4675">De vita vero felici moxque futura</l>
				<l>Quisquis blanditur, fallit et illaqueat.</l>
				<l>At quando veniet Dominus iudexque sedebit,</l>
				<l>In deceptores verba severa dabit.</l>
				<l>Et quid deceptis? Quid tum tibi, filia Syon?</l>
				<l n="4680">Ipse suis verbis, qui dominatur, agat,</l>
				<l>Qui Deus est exercituum, cui subdita servit</l>
				<l>Coelorum virtus omnis et omne decus.</l>
				<l>Hinc igitur talem dissolvere cuncta potentem,</l>
				<l>Audiat et sexus mollior et timeat</l>
				<l n="4685">Exemploque pari de condicione minori</l>
				<l>Tamque levi causa forcior expaveat.</l>
				<l>Filius ex ipso sexus potioris honore</l>
				<l>Forcior ad quaeque debet agenda fore.</l>
				<l>Filia faemineo de nomine plus reverendi,</l>
				<l n="4690">Sed minus audendi vis et acumen habet.</l>
				<l>Atque ideo minus est a iudice corripienda,</l>
				<l>Si minus aut ultra, quam decet, illa facit.</l>
				<l>Ergo vides, quicumque potes, quid filia fecit,</l>
				<l>Et cur tam graviter arguat inde pater</l>
				<l n="4695">Et iam dicat ei, dicat, qua voce meretur,</l>
				<l>Ac velut aversus improperanter agat.</l>
				<l>«Quid mihi fecit», ait, «non una, sed omnes in unum,</l>
				<l>Filia, quam genuit mater ab arce videns.</l>
				<l>Quae matris speciem mores vitamque secuta</l>
				<l n="4700">Debuit e specula vel sibi prospicere.</l>
				<l>Principio sese supra concessa levavit</l>
				<l>Et supra modulum se tulit ipsa suum.</l>
				<l>Ac sic extento duxit vestigia collo</l>
				<l>Ipsa per ora virum colla superba ferens</l>
				<l n="4705">Et circumducens oculos quasi complacitura,</l>
				<l>Spectari cupiens atque videre volens.</l>
				<l>Insuper et plausit, manibus quoque sollicitavit</l>
				<l>Incenditque vagos cernere se animos.</l>
				<l>Addidit et motum teneris confractibus aptum</l>
				<l n="4710">Ex ipso numero tollere corda bono.</l>
				<l>Sic fecit, sic se corrumpere non dubitavit,</l>
				<l>Sic alios demens perdere non metuit.</l>
				<l>Sed quid ei faciam? Primo crinalia tollam</l>
				<l>Et crines nudos absque decore sinam,</l>
				<l n="4715">Unde placere putat, et sed venumdare temptat</l>
				<l>Et quasi tuniculum texit ad interitum.</l>
				<l>Inde per ornatum, quo splendet inaniter, ibo,</l>
				<l>Quem forma simili luna minuta facit.</l>
				<l>Torques de collo, de pectore vincula tollo,</l>
				<l n="4720">Quod satis officium non habuere suum.</l>
				<l>Armus ab armilla non glorificabitur ultra,</l>
				<l>Allicietque feras haec quoque praeda manus.</l>
				<l>Insignem mitram fedato vertice scindam</l>
				<l>Et iam discrimen non erit ad tegimen.</l>
				<l n="4725">Ad lumbos veniam pretiosaque cingula rumpam.</l>
				<l>Rumpam murenas atque periscelidas.</l>
				<l>Olfatoriolis, quo nares pascit odore</l>
				<l>Et captat miseros, exuet ista manus.</l>
				<l>Auribus appensos per vulnera grata lapillos</l>
				<l n="4730">Auferet hostilis nil veritura manus.</l>
				<l>Non ultra digitus gemmis gaudebit et auro,</l>
				<l>Fronsque sibi stellas flebit abesse suas.</l>
				<l>Mutatoriolis vetus oblectatio longe</l>
				<l>Fiet, et hos cultus barbara dextra feret.</l>
				<l n="4735">Pallia tollentur, pendentia tegmina late</l>
				<l>Et, quibus illucent, lintea nulla sinam.</l>
				<l>Perdet acus etiam gemmis auroque paratas,</l>
				<l>Ad complectendum turpe decenter opus.</l>
				<l>Et, quo se cernit, speculum cum syndone perdet,</l>
				<l n="4740">Iamque procul vittas atque teristra dabo.</l>
				<l>Et quid erit contra? Quantos nunc mulcet odore,</l>
				<l>Tantos offendet naris et oris odor.</l>
				<l>Et sicut zona nunc molliter illa superbit,</l>
				<l>Sic et funiculo cincta dolenter erit,</l>
				<l n="4745">Et quia crispantem contorsit vertice crinem,</l>
				<l>Purgabit vicium flebile calvicium.</l>
				<l>Fascia pectus ei tenerum vestire solebat,</l>
				<l>At nunc saccus erit interiora domans.</l>
				<l>Sic, quasi dicat, erit teneris mulieribus, adde</l>
				<l n="4750">Et luge cesos, o miseranda, viros.</l>
				<l>Quoque magis doleas et ab ymo pectore plores,</l>
				<l>Virtus nec species proderit ulla viris.</l>
				<l>Non est in gladiis ad formam motus amoris,</l>
				<l>Parcere non novit sive timere mucro.</l>
				<l n="4755">Non metuit fortem, tollit per vulnera mollem,</l>
				<l>Non curat gladius, qualia sentit amor.</l>
				<l>Tolletur pulcher, tolletur viribus acer,</l>
				<l>Quae duo praecipue captat ineptus amor.</l>
				<l>Ac tum merebunt, hoc est, lamenta movebunt</l>
				<l n="4760">Portae, cum nullus ingredietur eas».</l>
				<l>Sic per Ysaiam Dominus, sic intonat, inquam,</l>
				<l>Quem timet omnino spiritus atque caro.</l>
				<l>Hunc finem, miserae, lascivia vestra meretur,</l>
				<l>Dumque superbitis, omnia destruitis.</l>
				<l n="4765">Vester amor, vester luxus, petulantia vestra</l>
				<l>Omnia turbavit et bona summa tulit.</l>
				<l>Inde Deo vestrum iam non patiente furorem</l>
				<l>Hostilis gladius et vaga pestis adest.</l>
				<l>Infernus nova monstra dedit, iam Cerberus ipse</l>
				<l n="4770">Colla levat, ridet tristia Tesiphone.</l>
				<l>His ita turbatis, ubi lex et Chritus ab urbe</l>
				<l>Cessit, funereo cuncta tenente malo,</l>
				<l>Conveniunt sceleres, ex urbibus officiales,</l>
				<l>Ad quos summa rei spectat, et officio</l>
				<l n="4775">Quisque suo temptat usum viresque praeire,</l>
				<l>Ne nova de solio subruat ambicio.</l>
				<l>Ex agris etiam tanta est adversio veri,</l>
				<l>Ut regem videant, ruricolae properant.</l>
				<l>Hi longo visu pascuntur et imperiali</l>
				<l n="4780">Auditu faustos seque suosque putant.</l>
				<l>Hi vestem tangunt, quo fortunatior illis</l>
				<l>Sit manus et surgat laetior inde seges.</l>
				<l>Quid iubeat, quid non iubeat dilectio Christi</l>
				<l>Abscondit miseris omnia regis amor.</l>
				<l n="4785">Et de monachico fatalia nomina cultu</l>
				<l>Gaudent daemonio credere cum pretio.</l>
				<l>Venduntur baculi, venduntur praepositurae,</l>
				<l>Venditur et Christus ut fera sive pecus.</l>
			</lg>
		</div>
		<div type="section">
			<head>3,2 <note>vv. 4789-5040</note></head>
			<lg>
				<l>Henricus Luca sine vi, sine Marte subacta</l>
				<l n="4790">Gaudet, at in Petri duplicitate placet.</l>
				<l>Petrum miratur, in Petri laude moratur,</l>
				<l>Et Petro Lucam mandat habere suam.</l>
				<l>Et quae sunt Lucae regalia mandat habere,</l>
				<l>Mandat militiam ducere per patriam.</l>
				<l n="4795">Interea comites Thuscis ex finibus omnes</l>
				<l>Et sub eis validae copia militiae</l>
				<l>Conveniunt, regi funesta in praelia vires</l>
				<l>Promittunt, regi cuncta subesse volunt.</l>
				<l>Hugicio, vir magnanimus, se spondet in arma,</l>
				<l n="4800">Sed Petri fraudem non amat; ast alii</l>
				<l>Perfidiam non discuciunt hominemque Deumque</l>
				<l>Decepti pensant condicione pari.</l>
				<l>Ymmo quod est satius Christumque fidemque perosi</l>
				<l>In regem caeca debilitate ruunt.</l>
				<l n="4805">Ille tribunali posito, mediante corona</l>
				<l>Nobilium, vulgo circumeunte foris</l>
				<l>Alloquitur, primo grates satis officiose</l>
				<l>Reddit et inde suo provocat auxilio.</l>
				<l>Praemia promittit, aliis largitur honores,</l>
				<l n="4810">Matildam veteri privat ab officio.</l>
				<l>At Lucam summis commendat laudibus atque</l>
				<l>Iungit eam Petro per sacra feda suo.</l>
				<l>Postremo Romam disperdere velle profatur,</l>
				<l>At Lucam superis spondet habere parem.</l>
				<l n="4815">Ut fecit finem racionibus atque quaerelis,</l>
				<l>Omnibus in regem vox fuit una viris:</l>
				<l>Non modo Romanis insurgere, si iubeantur,</l>
				<l>Sed, quam Gregorius dampnat, habere fidem.</l>
				<l>Hoc Petrus, hoc similes, hoc magnis vocibus omne</l>
				<l n="4820">Cum sibi subiectis militibus comites</l>
				<l>Conveniunt et opes in Christy vulnera iungunt,</l>
				<l>Gregorioque necem cunctaque saeva parant.</l>
				<l>At Petrus accepta contra ius fasque catedra</l>
				<l>Qualem se exibuit, littera nulla capit.</l>
				<l n="4825">Primo illum quasi pontificem pro munere ponit</l>
				<l>Et sacrat, immo magis exsecrat ille miser,</l>
				<l>Ipse sacri nichil intus habens atque hordinis huius.</l>
				<l>Utpote dampnatus iudice Gregorio;</l>
				<l>Atque per hoc nichil attribuens intrinsecus illi.</l>
				<l n="4830">Unde gregis curam possit habere sacri.</l>
				<l>At quoniam fuerat fumum flammasque daturus,</l>
				<l>Non erat hircinis aptior his gregibus.</l>
				<l>Attendit Sathanas et longa per avia duxit</l>
				<l>Et quasi Tartareo fulgur ab ygne tulit.</l>
				<l n="4835">Nunc quia non prodest haec rerum gesta silere,</l>
				<l>Audiat et lapsum corrigat ipse suum.</l>
				<l>Et faciat, dum tempus habet, contraria gestis,</l>
				<l>Quantacumque potest cum gravitate, suis.</l>
				<l>Ut, dum forte licet, summum mereatur honorem</l>
				<l n="4840">Ante Deum tanti criminis immemorem.</l>
				<l>Legerat ante viros saevis racionibus aptos,</l>
				<l>Versutos animis, impietate truces,</l>
				<l>Cum quibus infelix et participaret honorem,</l>
				<l>Et fructum caperet tocius officii.</l>
				<l n="4845">His iuramento per sacra nefanda ligatur,</l>
				<l>Cunctis parta modis omnia dividere.</l>
				<l>Inde satellicio comitatu septus in omnes</l>
				<l>Saevit et insurgit iusticiae comites.</l>
				<l>Nullus in urbe locus, quem non perterreat armis,</l>
				<l n="4850">Ferro succinctus et capud ere gravis.</l>
				<l>Sic pascit, sic curat oves; ut vero per urbem</l>
				<l>Omnia pro voto conticuere suo,</l>
				<l>Persequitur fratres dominum patremque sequentes,</l>
				<l>Quique sub Anselmi delituere sinu.</l>
				<l n="4855">Hos fugat, hos quaerit, hos ferro vexat et ygni,</l>
				<l>Expugnat vicos magnificasque domos.</l>
				<l>Una domus restat, quam dum pervadere temptat,</l>
				<l>Sepius oppositum comperit esse Deum.</l>
				<l>Illuc conveniunt ex omni parte fideles,</l>
				<l n="4860">Et pugnant telis comminus et gladiis.</l>
				<l>Obcingunt urbem velut obsidione perhenni</l>
				<l>Et servant Domino cum pietate fidem.</l>
				<l>Ymmo fides illos tanto munimine firmat,</l>
				<l>Ut metuat muros perdere Luca suos.</l>
				<l n="4865">Mons est preruptis circumsitus undique saxis,</l>
				<l>Vitibus atque oleis arboribusque frequens.</l>
				<l>Angustus limes vix suscipit advenientes,</l>
				<l>Et labor est homini ferre per culta gradum.</l>
				<l>Aspicitur geminus in montis vertice murus.</l>
				<l n="4870">Et gemine turres ediciora tenent.</l>
				<l>Regia sublimis late spectacula prebet,</l>
				<l>Atque loco robur conficit et speciem.</l>
				<l>Ad latus incerta prelabitur Auseris unda,</l>
				<l>Cum Frigianus aquae nomen iterque tulit.</l>
				<l n="4875">Et quia cum rastro fluvium detorsit, ab illo</l>
				<l>Tempore nomen ei Sarculus est et erit.</l>
				<l>Hoc igitur castrum iam nominat ultimus orbis,</l>
				<l>Et Moriana stupet bella remotus homo.</l>
				<l>Hic pater Anselmus cum sacram conderet aedem,</l>
				<l n="4880">Corpora sanctorum plurima composuit,</l>
				<l>Quorum presidio, virtutibus et pietate</l>
				<l>Et locus et rerum copia tuta foret.</l>
				<l>Certus eos plus posse suis et pactus adesse,</l>
				<l>Quam si belligeros ferret in arma viros.</l>
				<l n="4885">Hanc arcem Petrus crebris assultibus atque</l>
				<l>Iugibus insidiis temptat et aggreditur.</l>
				<l>Quo duce Luca furit, Lucam sine luce sequuntur</l>
				<l>Ingenio faciles precipitesque manu.</l>
				<l>De quorum studio satis est hoc nomine dici,</l>
				<l n="4890">Quod potuere Petrum ducere sive sequi.</l>
				<l>Qui tamen hoc ipso magis et crudelius instant,</l>
				<l>Quod temerando fidem deseruere Deum,</l>
				<l>Inde timor nullus et commiseracio nulla</l>
				<l>Vel modus ipse etiam, qui solet esse malis,</l>
				<l n="4895">Ipsam, quam dicunt urbem deffendere, vastant,</l>
				<l>Praedam ex sociis inreverenter agunt.</l>
				<l>Et quasi devicta ferro baccantur in urbe,</l>
				<l>Nec metuunt sacras dispoliare domos.</l>
				<l>Martinum violant, gemmis altaria nudant</l>
				<l n="4900">Et Christum rursus vendere non trepidant.</l>
				<l>Hos inter motus fraus et periuria ius est,</l>
				<l>Inque pudiciciis omnia polluere.</l>
				<l>Hi tamen audenter tanquam signa sacra secuti</l>
				<l>Impugnant socios, qua latuere foris.</l>
				<l n="4905">Collectaque manu valida Nordmannigenarum,</l>
				<l>Quos Henricus eis miserat auxilio,</l>
				<l>Et comitum cuneis Morianum cingere fossa</l>
				<l>Temptant atque novis turribus opprimere.</l>
				<l>Collis erat sub rupe iacens vicinior amni,</l>
				<l n="4910">Commodus invicto castra fovere sinu.</l>
				<l>Hunc munire parant et forti cingere vallo,</l>
				<l>Cum Petro totum vulgus ab urbe fluens.</l>
				<l>Hoc ubi compertum Morianis, itur in omnem,</l>
				<l>Qua spes est illis certa fidesque, locum.</l>
				<l n="4915">Invitant socios, cunctosque hinc inde faventes,</l>
				<l>Seque velut clausos obsidione gemunt.</l>
				<l>Itur ad Anselmum, decurritur ad comitissam</l>
				<l>Cum lacrimis, ut mox subveniatur eis.</l>
				<l>«En», aiunt, «princeps et signifer impietatis</l>
				<l n="4920">Et tenebrosa manus nulla quieta sinit.</l>
				<l>Occidit, vastat, at nunc extrema minatur,</l>
				<l>Et parat in medio ponere castra sinu.</l>
				<l>Nunc igitur totis occurrite viribus atque</l>
				<l>Nobis festinum mittite presidium».</l>
				<l n="4925">Matilda quasi de propria curante salute,</l>
				<l>Et quasi natorum funere sollicita</l>
				<l>Anselmus scribit: «Confidite, quid trepidatis?</l>
				<l>Nescitis claros belligerosque duces</l>
				<l>Quos vobis tribui, cum moenia vestra sacravi?</l>
				<l n="4930">O nimium fragiles! Oh modicae fidei!</l>
				<l>Ad me respicitis et formidatis abesse</l>
				<l>Robur et auxilium desuper his ducibus?»</l>
				<l>Sic ait, et laetos facit hoc sermone fideles</l>
				<l>Et spe divini roborat auxilii.</l>
				<l n="4935">Petrus adest post terga trahens in bella phalanges</l>
				<l>Armatas fundis, glandibus et iaculis.</l>
				<l>Occupat et collem mox et tentoria figit,</l>
				<l>Et populus simili se stacione locat.</l>
				<l>Fit clamor cum laetitia quasi iam superatis</l>
				<l n="4940">Hostibus aut igni depopulante locum.</l>
				<l>At Morianenses campos fervere tumultu</l>
				<l>Mirati subita de novitate pavent.</l>
				<l>Arma tamen rapiunt et fossas agmine vallant,</l>
				<l>Atque fidem clypeis iustitiamque tegunt.</l>
				<l n="4945">Anselmi memores ab eis suffragia poscunt,</l>
				<l>Quorum presidio se regit ille locus.</l>
				<l>Estus erat, sol in medio libramine coeli</l>
				<l>Fundebat radios undique perspicuos.</l>
				<l>Spes pluviae nusquam, nubis vestigia nulla,</l>
				<l n="4950">Tristitiam coeli cuncta serena negant.</l>
				<l>Cum subito voces primo per nubila raucae,</l>
				<l>Quas sequitur fulgor et tremor et strepitus.</l>
				<l>Mira fides, montem totum lux clara tenebat,</l>
				<l>In castris mixtae grandinibus tenebrae,</l>
				<l n="4955">Et cum fulminibus pluviarum tanta ruina,</l>
				<l>Ut vix ulla fugae spes superesset eis.</l>
				<l>Sed fugiunt coctasque dapes et cetera linquunt,</l>
				<l>Ipse Petrus metuens ygnea tela fugit.</l>
				<l>Sarculus iratis fugientes territat undis,</l>
				<l n="4960">Et praedabundo gurgite claudit iter.</l>
				<l>Castrenses vero divinitus exilarati</l>
				<l>Instant et fluvio credere praecipiunt.</l>
				<l>Nec vada quaeruntur, nec expectatur, ut amnis</l>
				<l>Deffluat: hostis agens omnia sicca facit.</l>
				<l n="4965">Iam saltem, qui prisca petunt, miracula cernant</l>
				<l>Anselmumque Deum posse movere sciant.</l>
				<l>Obtinuit pluviam, pluviae cum tempus abesset,</l>
				<l>Virgo de fratris asperitate dolens</l>
				<l>Et clausit reditum, cum verbo posset et ille</l>
				<l n="4970">Mortibus et morbis imperium facere.</l>
				<l>Anselmus plorat et pro pietate laborat,</l>
				<l>Et secum celi fulgura flere facit.</l>
				<l>Helias celum conclusit, tresque per annos</l>
				<l>Terque duos menses sol sine rore fuit.</l>
				<l n="4975">Ast, ubi praecepit summus in montibus orans,</l>
				<l>Celum non potuit non dare, quod voluit.</l>
				<l>Motus item subitos ignes ubi iussit adesse,</l>
				<l>Bis quinquagenos cum duce flamma tulit.</l>
				<l>Qui negat Anselmum, Tesbitem non fateatur,</l>
				<l n="4980">Hic quoque, si iubeat, non tonet atque pluat.</l>
				<l>Sicut, cum voluit, semel est operatus utrumque,</l>
				<l>Miscens horrendis fulmina cum pluviis;</l>
				<l>Qui si iussisset, et vivos terra voraret,</l>
				<l>Aut aqua submersos in mare ferret eos</l>
				<l n="4985">Non erat hoc Domino durum concedere servo,</l>
				<l>Ut facto Moysi par in utroque foret,</l>
				<l>Per quem facta fuit et aquarum copia tanta</l>
				<l>Et tenebrae reprobis, sole manente bonis.</l>
				<l>Sed sapiens et mitis homo sic optat amico,</l>
				<l n="4990">Ut non intendat vota sinistra malo.</l>
				<l>Scit quid amicorum merito, quid debeat hosti,</l>
				<l>Et sicut novit, vota precesque facit.</l>
				<l>Novit eos meruisse mori, sed debet honorem</l>
				<l>Christo, vindictam qui iubet esse suam.</l>
				<l n="4995">Si Moyses in scismaticos hostiliter egit</l>
				<l>Et viros Stygii misit ad ima lacus,</l>
				<l>Iudicium celeste fuit, licuisse fatendum est,</l>
				<l>Sed non est huius temporis id facere.</l>
				<l>Denique et ipse Petrus non ira sive furore</l>
				<l n="5000">Motus Ananiam perdidit et Saphiram.</l>
				<l>Attamen, ut semel est ferro constanter abusus,</l>
				<l>Malcum pontificis vulnere debilitans,</l>
				<l>Sic verbi gladium semel exeruisse videmus,</l>
				<l>Ut notum faceret, quid mereatur homo,</l>
				<l n="5005">Qui sic Spiritui mentitur, qui sua vota</l>
				<l>Fraudat, qui fratrum publica priva facit,</l>
				<l>Et vitii semel orta seges non progrederetur,</l>
				<l>Cum foret exemplum tam grave suplicium,</l>
				<l>Quod pateat non ex hominis venisse furore,</l>
				<l n="5010">Sed de sydereo prorsus et angelico.</l>
				<l>Sicut et anticum fuit illud per Danihelem</l>
				<l>In falsos testes presbiterosque leves.</l>
				<l>Praesertim cum lux fidei tam nuper oborta</l>
				<l>Non esset tenebris purificata satis,</l>
				<l n="5015">Et de lege gravi procedens gratia necdum</l>
				<l>Prorsus gratuitos exhibuisset eos.</l>
				<l>Unde Petrum Paulus notat in faciemque resistit,</l>
				<l>Cum se subtraheret et Iacobum metuens</l>
				<l>Et fratres a Hierusalem, quos miserat ille,</l>
				<l n="5020">Gentiles potus atque cibos fugeret.</l>
				<l>Qui Moysem putat ex odio fudisse cruorem</l>
				<l>Aut quemquam veterum sic caruisse patrum,</l>
				<l>Nescit iudicium, nescit pietatis amorem,</l>
				<l>Quo scimus veteres non caruisse patres.</l>
				<l n="5025">Iustus amat sed iudicium plus debet amare,</l>
				<l>Et plus iustitiae quam sibi ferre manum.</l>
				<l>In propriis rebus sit mitis et officiosus,</l>
				<l>In rebus Domini non piger aut facilis.</l>
				<l>Parcat non septem vicibus tantummodo, verum</l>
				<l n="5030">Et septem decies terque quaterque super.</l>
				<l>Haec est divini quondam sententia verbi,</l>
				<l>Et Christus proprio sic iubet ore suo.</l>
				<l>Hinc pater Anselmus Petrum se percutientem</l>
				<l>Horret, et ex odio non tamen insequitur.</l>
				<l n="5035">Hinc et Lucenses post Petrum desipientes</l>
				<l>Pastor et eiectus odit amatque simul.</l>
				<l>Odit ob horrorem, sed amat propter pietatem,</l>
				<l>Errorem damnat, arguit atque fugat.</l>
				<l>At vero vitam cum Christo perpetualem</l>
				<l n="5040">Exoptat miseris atque carere malis.</l>
			</lg>
		</div>
		<div type="section">
			<head>3,3 <note>vv. 5041-5176</note></head>
			<lg>
				<l>At Petrus irasci non cessat et insidiari,</l>
				<l>Non cessat proprio tollere strata patri.</l>
				<l>Dicit eum regem, qui vult disperdere legem</l>
				<l>Et patri patrum derogat obsequium.</l>
				<l n="5045">Gregorium dampnat, Guibertum pronus adorat,</l>
				<l>Laudat perfidiam, diruit aecclesiam.</l>
				<l>Et neque terretur neque tempestate movetur</l>
				<l>Nec mirabilibus flectere corda potest.</l>
				<l>Peccato vinctus et cecus ab impietate.</l>
				<l n="5050">Ignorat lucis et pietatis iter.</l>
				<l>Ergo redit turpemque fugam, dum vindicat, auget,</l>
				<l>Dumque pudet vinci, vincitur inde magis.</l>
				<l>Miles erat praeclarus homo formaque decorus,</l>
				<l>Fortis et ingenio fultus et eloquio.</l>
				<l n="5055">Hic Petrum adgreditur, quotiens videt atque minatur</l>
				<l>Et pervasorem nominat atque lupum:</l>
				<l>«Cur», inquit, «perdis et decipis hos pecuales,</l>
				<l>Quando pontificis non bene nomen habes?</l>
				<l>Christum non metuis, odisti religionem,</l>
				<l n="5060">Censuram canonum spernere dulce putas.</l>
				<l>Arma geris, simulas equitem vultuque feroci</l>
				<l>Terres, quos verbis non potes allicere.</l>
				<l>Iam quia Scripturam non respicis haec perhibentem</l>
				<l>Si placet, armorum de ratione probo,</l>
				<l n="5065">Ut videat, quicumque putat te pontificantem,</l>
				<l>Delusum verbis se populumque tuis.</l>
				<l>Ostendam, spectante Deo, quia non potes esse</l>
				<l>Prorsus in aecclesia vel minimis gradibus.</l>
				<l>Non potes altaris vel subditus esse minister;</l>
				<l n="5070">Non potes esse sacri liminis aedituus».</l>
				<l>Hic homo turbatur, pallescit, conditionem</l>
				<l>Suscipit et fratrem spondet in arma suum.</l>
				<l>Ut venit condicta dies properatur in unum:</l>
				<l>Miles adest, pugnam querit agitque palam.</l>
				<l n="5075">At Petrus de iustitia diffisus inire</l>
				<l>Discrimen trepidat atque coire timet.</l>
				<l>Et simulans causas ceptis inconvenientes.</l>
				<l>Sic redit atque suos pene pudere facit.</l>
				<l>Cepta tamen sequitur et multo durius urguet</l>
				<l n="5080">Et perscrutatur abdita quaeque loca,</l>
				<l>Ne quisquam lateat, qui non sua iussa sequatur.</l>
				<l>Et quantos reperit, non sine clade sinit.</l>
				<l>Torquet presbiteros et ceco carcere claudit</l>
				<l>Et plerosque siti deficit atque fame.</l>
				<l n="5085">Matronas etiam se longe clarius ortas</l>
				<l>Inreverenter agit flebiliterque locat.</l>
				<l>Inque maritalem iacturam sive ruborem</l>
				<l>Claudit et in vacua praecipit esse domo.</l>
				<l>Sed dum conatur violenter episcopus esse,</l>
				<l n="5090">Hoc minus esse patet, spernitur atque magis.</l>
				<l>Oderunt illum multi pietatis amore,</l>
				<l>Multi propterea, quod mala tanta facit.</l>
				<l>At viduae, quarum Lucae vigilantia magna,</l>
				<l>Noctibus ante Deum tristia corda levant,</l>
				<l n="5095">Anselmum cupiunt, Anselmo laeta praecantur,</l>
				<l>In Petrum lacrimas cunctaque saeva ferunt.</l>
				<l>Quos facit aut tribuit altaribus ille ministros.</l>
				<l>Horrent et fugiunt sacrilegosque vocant.</l>
				<l>Quaque licet, villas adeunt villisque latentes</l>
				<l n="5100">Quaerunt et faciunt vota latenter ibi.</l>
				<l>At noctu redeunt, ne cognoscantur ab illo,</l>
				<l>Quem metuunt sicut agna tenella lupum.</l>
				<l>Qualiter Urbano latebras aliquando fovente</l>
				<l>Plangebant viduae virgineusque chorus:</l>
				<l n="5105">Qualem Caeciliam legimus sub divite cultu</l>
				<l>Cilicio tectam multam dedisse patri</l>
				<l>Et de pauperibus patrem pietate secutis</l>
				<l>Curam non vacua sustinuisse manu.</l>
				<l>Tutior Anselmi fuga, sed non mollior hostis,</l>
				<l n="5110">Nec minor est viduis hec ad agenda metus.</l>
				<l>Has inter turbas, caedes simul atque rapinas</l>
				<l>Non tamen a sacris abstinet illa manus.</l>
				<l>Ungit, sacrificat, et ne sibi copia desit,</l>
				<l>Ordinat indignos ad sua signa duces.</l>
				<l n="5115">Multi suffugiunt metuentes perditionem,</l>
				<l>Si quando veniat, qui bene praesideat.</l>
				<l>Multos, qui necdum poterant discernere, perdit</l>
				<l>Quos hodie flentes cernimus et vacuos.</l>
				<l>Ordinibus dandis aderant sua tempora, pauci</l>
				<l n="5120">Conveniunt, laesis verticibus redeunt.</l>
				<l>Ex his presbiterum, qualem execraverat ille,</l>
				<l>Offendit miles de grege catholico.</l>
				<l>Arripit et terret gladio, postremo recidit</l>
				<l>In quadrum laceram per loca bina comam,</l>
				<l n="5125">Et iuramento ligat et compellit, ut urbem</l>
				<l>Introeat clamans atque peragret eam:</l>
				<l>«Sic tonsorari debent talique notari</l>
				<l>Signo, quos ledit, non sacrat, iste lupus».</l>
				<l>Haec vox in populo simul est audita, stupore</l>
				<l n="5130">Percutitur sed mox ad sua cepta redit.</l>
				<l>Sic alios alii deturpant atque carere</l>
				<l>Officio faciunt, quod peciere foris.</l>
				<l>Apta quidem racio, neque prorsus reicienda,</l>
				<l>Ut, qui pontificem deposuere suum</l>
				<l n="5135">Oderuntque patrem contra ius et pietatem,</l>
				<l>Pontifices habeant de grege, quos timeant,</l>
				<l>Et quia sacrari non erubuere per illum,</l>
				<l>Qui nichil in sacro munere iuris habet,</l>
				<l>Per laicos discant sacrae virtutis honorem</l>
				<l n="5140">Et perdant vani nominis effigiem.</l>
				<l>Coeca fides, nescis, quia non est pontificatus,</l>
				<l>Qui datur ad precium? Denique non recolis</l>
				<l>Vivere pontificem sanctum Dominoque placentem?</l>
				<l>An nescire putas haec tua facta Deum?</l>
				<l n="5145">Iam saltem manifesta vide, pudeatque marini</l>
				<l>Motus et libeat iam revocare pedem.</l>
				<l>Iam mare Sidonem revocat, iam dampnat abissus</l>
				<l>Et mundi pelagus Sydoniam faciem:</l>
				<l>Qui vos prudentes et honestos magnificatis,</l>
				<l n="5150">Non confundimini, cum laici sapiunt,</l>
				<l>Quae vos non sapitis, et vos vestrumque furorem</l>
				<l>Dampnant et caecos et sine luce probant?</l>
				<l>Interea quidam de religione vetusta</l>
				<l>Monachus Umbrosae vallis, homo paciens,</l>
				<l n="5155">Et solvi cupiens et Christo proximus esse</l>
				<l>Advenit et medio sic ait in populo:</l>
				<l>«Petre, vides, quia laesa fides simul omnia laedit,</l>
				<l>Et non est aut spes aut amor absque fide.</l>
				<l>Non sum doctus homo, sed fretus simplicitate.</l>
				<l n="5160">Atque fide sana, si placet aspicere.</l>
				<l>Ecce probo, non ambiguis, non arte dolosa,</l>
				<l>Sed rebus certis te male desipere.</l>
				<l>Hi quoque desipiunt et te ductore feruntur</l>
				<l>In loca faetentis carceris atque famis,</l>
				<l n="5165">In quo servatur Symon tuus et cruciatur,</l>
				<l>Ne videat lucem sydereumque diem,</l>
				<l>Quem tu dum sequeris, miser es Christumque videre</l>
				<l>Non poteris, quam rem, si placet, ygne probo.</l>
				<l>Condicione tamen, ut, si non laesus ab ygne</l>
				<l n="5170">Exiero, cesses iamque remissus agas».</l>
				<l>Ille negat nec iudicio se credit et ygnem</l>
				<l>Formidat, verbo spernit et urguet eum;</l>
				<l>Et nisi iam motam variis insignibus urbem</l>
				<l>Permetuat, laesum turpiter excuciat.</l>
				<l n="5175">Ille redit moestus, quia non est ultima passus,</l>
				<l>Petrus in angustiis oscitat et dubiis.</l>
			</lg>
		</div>
		<div type="section">
			<head>3,3 <note>vv. 5177-5762</note></head>
			<lg>
				<l>Vicus abest Luca fere per sex milia Sextus,</l>
				<l>Hoc illi nomen contulit hic numerus;</l>
				<l>Quem Moriana locum probitas, quia subiacet illi,</l>
				<l n="5180">Illaesum servat a feritate Petri.</l>
				<l>Presbiter aecclesia Paganus servit in illa,</l>
				<l>Providus et mirae strenuitatis homo;</l>
				<l>Sed fidei parma, Petri contemptor et arma</l>
				<l>Illius et saevos non metuens gladios;</l>
				<l n="5185">Anselmi cultor et per diversa secutor</l>
				<l>Et mandatorum portitor egregius;</l>
				<l>Ex qua noticia fervens et sedulitate</l>
				<l>Et meruit nomen perpetuale sibi.</l>
				<l>Hunc mediatorem pastoris sollicitudo</l>
				<l n="5190">Dum facit ad dubium seminecemque gregem,</l>
				<l>Turbat concilium, fraudes intercipit hostis</l>
				<l>Et dat solamen praesidiumque suis.</l>
				<l>Non hunc tempestas, non ardens impedit estas,</l>
				<l>Non interpositis hostibus ipse timor;</l>
				<l n="5195">Itque reditque frequens, absentia pectora iungens,</l>
				<l>Absentemque facit promptus adesse suis.</l>
				<l>Et nunc miliciam deducit, nunc comitissam</l>
				<l>Adventare facit et mala corda quatit.</l>
				<l>Nunc aurum, nunc divitias comportat, ut arcem</l>
				<l n="5200">Conservent vigiles prorsus et intrepidi.</l>
				<l>Hoc studio Petri conatus reddit inanes</l>
				<l>Atque dolos eius solvit et anticipat.</l>
				<l>Ex hoc presbiterum Petrus deprehendere quaerit</l>
				<l>Et, quaecumque potest, recia tendit ei;</l>
				<l n="5205">Et quia conveniunt illuc ex urbe fideles,</l>
				<l>Ut de commissis confiteantur ei,</l>
				<l>Callidus explorat et tempus et omnia temptat,</l>
				<l>Ut semel offensum tollere possit eum.</l>
				<l>Causa fuit socios haec in secreta coire,</l>
				<l n="5210">Surgunt e latebris undique quisque suis.</l>
				<l>Adsunt Martinus compresbiter et Raginerus</l>
				<l>Et plures alii de grege solliciti.</l>
				<l>Narrant, disponunt et de patre plurima volvunt</l>
				<l>Et de sacrilegi prodicione Petri.</l>
				<l n="5215">Interea veniunt, ut confiteantur, ab urbe,</l>
				<l>Quos amor Anselmi sauciat et reficit;</l>
				<l>Adsunt et trepidae mulieres et lacrimosae,</l>
				<l>Quae non concordant in ratione Petri.</l>
				<l>Paganus plangit et se meroribus angit,</l>
				<l n="5220">Dum curat mestos illaqueatque reos.</l>
				<l>Dumque fatentur ei, dum plangunt et lacrimantur,</l>
				<l>Plorat iudicii de gravitate sui</l>
				<l>Plorat difficilem censuram pontificalem</l>
				<l>Adversus miseros post male facta reos.</l>
				<l n="5225">Cum Petrus adsumptis sibi fratribus et patre duro</l>
				<l>Accurrit subitus ut leo sive lupus.</l>
				<l>Quo viso trepidi fugiunt, altaria prendunt</l>
				<l>Et, quaqua possunt, abdita quaeque petunt.</l>
				<l>Ille velut visis leo crudelissimus agnis</l>
				<l n="5230">Advolat inque rudes talia verba tonat:</l>
				<l>«En, qui pontificem cum summo principe spernunt,</l>
				<l>En, qui se regi pontificique negant.</l>
				<l>Haeccine religio, quam vester praedicat ille,</l>
				<l>Praeter adulterium solvere coniugium?</l>
				<l n="5235">Sed super his alias. Iam nunc veniamus in urbem,</l>
				<l>Ut coram populo discuciamus ibi,</l>
				<l>Hac de doctrina celi de cardine lapsa,</l>
				<l>Qua nos opprimitis, ite, quid aspicitis?»</l>
				<l>Paganus clamat: «Quid agis, fera bestia? Numquid</l>
				<l n="5240">Ante crucem nescis has inibere manus?</l>
				<l>Christus adest: Christum non aspicis in cruce stantem,</l>
				<l>De cruce clamantem, nec revereris eum?»</l>
				<l>Ille manu raptum dat patri moxque latentes</l>
				<l>Scrutatur reliquos et rapit ad socios;</l>
				<l n="5245">Atque ita sublimes in equis deportat in urbem,</l>
				<l>Prodigium populis exiciale suis.</l>
				<l>Occurrunt, clamant, capto velut hoste triumphant</l>
				<l>Nec pensant dignos carcere, sed gladio.</l>
				<l>Carcere conclusis tetro non molliter illis</l>
				<l n="5250">Urbis maiores Petrus adesse iubet.</l>
				<l>Concurrunt et de populo pars magna minore,</l>
				<l>Quae propter praetium laudat habetque Petrum</l>
				<l>Et propter regem non respicit ad pietatem.</l>
				<l>Adsunt, qui sapiunt, sed pia corda tegunt;</l>
				<l n="5255">De quorum numero subtilis ad omnia Tadus</l>
				<l>Rem simulat Petri, sed comes est fidei.</l>
				<l>Ponuntur canones et libri pontifcales,</l>
				<l>Et super his alios collocat innumeros.</l>
				<l>Post haec clamantur et respondere iubentur,</l>
				<l n="5260">Atque ita conversus incipit ipse Petrus:</l>
				<l>«Patres et socii, quos hic astare videtis,</l>
				<l>Conturbant populum, decipiunt animas.</l>
				<l>Et me contempto, quem rex in sede locavit,</l>
				<l>Sese pontifices et dominos faciunt.</l>
				<l n="5265">Nunc igitur dicant, qua legum tradicione</l>
				<l>Praesumpsere mei frangere septa gregis.</l>
				<l>En libri, de iudicio vel dogmate quorum</l>
				<l>Constat apostolicae simplicitas fidei.</l>
				<l>Non opus est mihi multa loqui de re manifesta;</l>
				<l n="5270">Atque utinam facinus triste latere queat!</l>
				<l>Hildebrandus, homo fallax et seditiosus</l>
				<l>Romam turbavit et diadema tulit.</l>
				<l>Deposuit regem fecitque superstitionem</l>
				<l>Et, quae non didicit, dogmata vana serit.</l>
				<l n="5275">Hanc in doctrinam tales aliquando professi</l>
				<l>Contempnunt dominos pontificesque suos.</l>
				<l>Obducunt castas tanta caligine mentes,</l>
				<l>Ut metuant propriis solvere iura viris.</l>
				<l>Addunt preterea nostro non digna relatu</l>
				<l n="5280">Auribus et vestris intolerabilia.</l>
				<l>Sed iam iam dicant, qua vel ratione vel arte</l>
				<l>Haec doceant, aut nos nostraque suscipiant».</l>
				<l>Hic murmur late dispergitur: impetuosa</l>
				<l>Turba fremit, baculos concutit et gladios.</l>
				<l n="5285">Illi simpliciter inter se pauca locuti,</l>
				<l>Quis prior in furias audeat ire Petri,</l>
				<l>Tandem consilio sibi commodiore reperto</l>
				<l>Respondent breviter: «Petre, necare potes,</l>
				<l>Et torquere potes; sed nos a simplicitate,</l>
				<l n="5290">Quam docet Anselmus, non removere potes.</l>
				<l>Queris, qua causa vel cuius traditione</l>
				<l>Suscipimus lapsos et relevamus eos.</l>
				<l>Non sumus armati verborum calliditate,</l>
				<l>Quam male te docuit Franciat docta diu;</l>
				<l n="5295">Sed sunt doctores nobis et praemonitores,</l>
				<l>A quibus haec poteris discere, quando voles.</l>
				<l>Illorum iussu dissolvimus atque ligamus,</l>
				<l>Quos et praefecit ille beatus homo,</l>
				<l>Quem tu persequeris, sed adhuc fortasse videbis</l>
				<l n="5300">Te sine pontificis nomine sive loco».</l>
				<l>Tadus ad hoc verbum metuens insurgere vulgus</l>
				<l>Demulcet verbis anticipatque Petrum:</l>
				<l>«In gradibus summis summa est pacientia virtus,</l>
				<l>Qua sine sumus», ait, «vergit ad ima gradus.</l>
				<l n="5305">Multi propterea maiores voce lacessunt,</l>
				<l>Ut faciant leviter et male multa loqui.</l>
				<l>Et cum diffidunt, plerumque loquacius instant,</l>
				<l>Simplicitas humili fidit in eloquio.</l>
				<l>Tu sine verbosos effundere: dum popularis</l>
				<l n="5310">Aura tonet causam, non movet iste sonus.</l>
				<l>Quare consulibus placet haec sententia nostris,</l>
				<l>Quorum consilio stamus et auxilio,</l>
				<l>Ut veniant et conveniant cum pace vocati,</l>
				<l>De quibus haec hominum tanta procella fremit.</l>
				<l n="5315">Et vel confirment, quod dicitur ex ratione,</l>
				<l>Aut hii peniteant et male facta luant».</l>
				<l>Petrus ad haec clamat, fratrem pro pignore donat,</l>
				<l>Ut, nisi sic faciat, frater et ipse luant.</l>
				<l>Scit tamen artari sese metuitque subire</l>
				<l n="5320">Litem iamque videt se capiendo capi.</l>
				<l>Tadum formidat, Tadi consulta veretur</l>
				<l>Et Tadi latebras insidiasque timet.</l>
				<l>Sed magis urbanam metuit mutabilitatem,</l>
				<l>Quam videt in nullo sistere posse gradu.</l>
				<l n="5325">Iam, quid agat, nescit, contendere triste videtur,</l>
				<l>Tristius in dubiis litigium fugere.</l>
				<l>Res utrobique gravis, litem mens conscia vitat,</l>
				<l>At fuga deterius crimine nomen habet.</l>
				<l>Ergo consulibus mandat quantocius ire</l>
				<l n="5330">Atque duos ex his ducere qui doceant</l>
				<l>Rem gestam patres loca per diversa latentes.</l>
				<l>Ut vero in medium quaestio late fuit,</l>
				<l>Archipresbiteri constancia pene soluta est,</l>
				<l>Et quasi dimidius iam sine fratre timet.</l>
				<l n="5335">Ille fuit iustus et ad ista negocia promtus</l>
				<l>Atque gradu pollens archidiachonii.</l>
				<l>Par robur, quo tuta fores vel maxima Roma,</l>
				<l>Ambo pares animis et studio similes;</l>
				<l>Officio clari, sed pectore nobiliores,</l>
				<l n="5340">Fratres ex utero, sed pietate magis.</l>
				<l>De quibus hic, quoniam non est omnino loquendum,</l>
				<l>Non reor egregium tanta notare brevi.</l>
				<l>Ergo timet, quia fratre caret, tam dura subire,</l>
				<l>Sed rursus trepidat haec ita deserere.</l>
				<l n="5345">Ardet adire tamen tanti spectacula belli</l>
				<l>Et spectante Deo vincere sive mori.</l>
				<l>Sed fratrum lacrimis victus nimioque dolore</l>
				<l>Invitat socios undique praecipuos,</l>
				<l>Ut videant pariter et tractent, quid sit agendum,</l>
				<l n="5350">Et quis de numero debeat ire suo.</l>
				<l>Eligitur Bardus, vir magnae religionis</l>
				<l>Et sapiens, summo praeditus officio;</l>
				<l>Et datur adiutor Paulus, non mollior illo</l>
				<l>Nec minus in Petrum litis et artis habens.</l>
				<l n="5355">Ingreditur fidei princeps et signifer ille,</l>
				<l>Et comitatur eum concio clara ducum.</l>
				<l>Mirantur viduae quasi post male Iohannem</l>
				<l>Et tundunt pugnis pectora cum lacrimis.</l>
				<l>Ipsi, qui Petrum solita levitate secuntur,</l>
				<l n="5360">Ad se conversi dire praecantur ei.</l>
				<l>Petrus cum sociis ubi per subsellia sedit,</l>
				<l>Bardus collegas e regione locat</l>
				<l>Et mox orditur: «Quoniam convenimus», inquit,</l>
				<l>«Respondere Petro de pietate sacra,</l>
				<l n="5365">Obsecro, sopitis odiis et sedicione,</l>
				<l>Dicere, quae volumus, pleniter ut liceat.</l>
				<l>Non sumus ygnoti: bona vel mala nostra per urbem</l>
				<l>Clarescunt vobis optime, quos video.</l>
				<l>De Petri vita, de moribus et levitate</l>
				<l n="5370">Quem lateat, nullum prorsus in urbe puto.</l>
				<l>Sic vixit, sic a puero pueriliter egit</l>
				<l>Et mala, quae potuit, addere non puduit.</l>
				<l>At nunc de canonum presumit tradicione</l>
				<l>Et nos sollicitat, nec satis esse putat</l>
				<l n="5375">Eiecisse patrem, patris ascendisse cubile,</l>
				<l>Si non et gladio viscera scindat ei.</l>
				<l>Accusat fratres de iusto, de pietate</l>
				<l>Et patrem sicut Absalon insequitur.</l>
				<l>Petre, legis, quia sella duos non concipit una?</l>
				<l n="5380">Et quia per precium nemo praeesse potest?</l>
				<l>Hoc ita si constat, ymmo quia constat aperte</l>
				<l>Et non est, qui sic esse negare queat,</l>
				<l>Quid restat, nisi stultitiam deponere, patri</l>
				<l>Consentire tuo, dum licet, et petere</l>
				<l n="5385">Pro culpa veniam; pius est et promptus, ut iram</l>
				<l>Mitiget; at Symon non solet haec facere».</l>
				<l>Petrus: «Quid veniam? Prius est aperire reatum,</l>
				<l>More tuo nimium praeproperanter agis.</l>
				<l>Non capit una duos, plane consencio, sella,</l>
				<l n="5390">Sed simul alter abit, alter habere potest.</l>
				<l>Quem tu forte putas ac mecum in sella manere,</l>
				<l>Corruit et fracto vertice pronus iit».</l>
				<l>Bardus: «Nos illum scimus sanctumque bonumque</l>
				<l>Et scimus sella non cecidisse sua.</l>
				<l n="5395">Quod quia sic constat, alieni iuris abusum</l>
				<l>Desere, si non vis deterius cadere.</l>
				<l>Ut tamen ad tempus Anselmum praetereamus,</l>
				<l>Quis te pontificis fecit habere locum?»</l>
				<l>Petrus: «Pontificem me fecit gratia regis,</l>
				<l n="5400">Imposuitque manus ad sacra papa novus;</l>
				<l>Quem rex more patrum sublimem fecit, ut ille</l>
				<l>Monachus in turbam seque suosque dedit,</l>
				<l>Turpis homo, turpi nimis oblectatus amore</l>
				<l>Et de faemineo Marte trophea putans».</l>
				<l n="5405">Bardus: «Per regem, si rex tamen esset habendus,</l>
				<l>Non potes esse sacris signifer ordinibus.</l>
				<l>Guibertum taceo, qui sacra pulsus ab aede</l>
				<l>Papa nec est nec erit, testificante fide.</l>
				<l>Ergo duo, quae summa putas, patet esse nefandi</l>
				<l n="5410">Criminis, ut nequeas esse, quod esse cupis».</l>
				<l>Petrus: «Habes scriptum, quia regia sollicitudo,</l>
				<l>Invigilat cunctis rebus apostolicis,</l>
				<l>Et praecepta vides totum diffusa per orbem,</l>
				<l>Quae sapiens nemo dissimulare potest,</l>
				<l n="5415">Omnem animam subdi fastigia quaeque tenenti,</l>
				<l>Quod qui non faciunt, pessime desipiunt».</l>
				<l>Bardus: «Habes contra, quia non est ulla potestas</l>
				<l>Supra divinum ius et apostolicum;</l>
				<l>Quod fidei lumen, qui sacramenta ministrat,</l>
				<l n="5420">Alcior est cunctis regibus et dominis.</l>
				<l>Rex curat, quae sunt hominum, divina sacerdos;</l>
				<l>Hic pascit mentes, ille caduca facit».</l>
				<l>Petrus: «Sed veterem racio non impedit usum.</l>
				<l>Reges hanc curam tradere per baculum.</l>
				<l n="5425">Non quia rex actum dispenset pontificalem,</l>
				<l>Sed quod caesaris est, et dare caesar habet.</l>
				<l>Haec novitas populos conturbat, sediciones</l>
				<l>Excitat et leges solvit et officia».</l>
				<l>Bardus: «Sed sicut cum corpore spiritus unum est,</l>
				<l n="5430">Sic res aecclesiae nemo secare potest.</l>
				<l>Cum datur officium vel munus pontificale,</l>
				<l>Et bona creduntur exteriora dari.</l>
				<l>Tu, qui dividuum mentiris pontificatum,</l>
				<l>Dic mihi, qua veterum tradicione probas?</l>
				<l n="5435">Petrus: «Nugaris, non divido pontificatum,</l>
				<l>Sed rex cesareum ius et habere sibi</l>
				<l>Et conferre potest urbes, castella domosque,</l>
				<l>Ut non solvatur pontificalis apex.</l>
				<l>Sicut dat tunicam, dat equos et alia multa,</l>
				<l n="5440">Cur castella, domos rex mihi non tribuat?»</l>
				<l>Bardus: «Et altaris sacra sunt, et debita sacris</l>
				<l>Non possunt rebus ullius attribui.</l>
				<l>Scis veterem sic esse fidem legemque novellam,</l>
				<l>Quamvis despias, sic tamen esse probas.</l>
				<l n="5445">Haec quicumque negat, legis cadit a racione,</l>
				<l>Et convincit eum leccio desipere».</l>
				<l>Petrus: «Sacra quidem, sed numquid contaminatur,</l>
				<l>Cum fuerint regum parta vel aucta manu?</l>
				<l>Ergo negant leges et littera sacra sacratis,</l>
				<l n="5450">Tangere, quae sacra sunt, et reparare sacris.</l>
				<l>Sic nos decipimus, quoniam bona constabilimus,</l>
				<l>Vos autem sapitis, qui foveam facitis».</l>
				<l>Bardus: «Nos nulli regum concessa negamus,</l>
				<l>Ergo nec laqueum nec foveam facimus.</l>
				<l n="5455">Et volumus pacem, sed constat nullius esse,</l>
				<l>Quanta patent sacris usibus atque locis.</l>
				<l>Esto, capud sacro sacrum desudet olivo,</l>
				<l>Nil tamen hic iuris aut rationis habet».</l>
				<l>Petrus: «Ab antiquo regum faciente labore,</l>
				<l n="5460">Et studio crevit pontificale bonum.</l>
				<l>Qui cum florerent et rerum iura tenerent,</l>
				<l>Ecclesiis summum constituere decus,</l>
				<l>Quos penes et virtus et gratia distribuendi</l>
				<l>Et renovandorum per loca sancta patrum».</l>
				<l n="5465">Bardus: «Petre, fides non est in flumine verbi,</l>
				<l>Set tamen et verbum de deitate fluit.</l>
				<l>Sed non invenies hodie verbosa loquendo,</l>
				<l>Reges pontificem constituisse Deo.</l>
				<l>Sed neque praelato cuiquam sub lege priori</l>
				<l n="5470">Rex aliquis summam contulit officii».</l>
				<l>Petrus: «Quid legem veterem, quid sacra vetusta</l>
				<l>Conaris tociens in medium trahere?</l>
				<l>Non sumus in veteri, nec iam licet esse sub umbra.</l>
				<l>Ut Deus advenit factus et ipse via.</l>
				<l n="5475">Si tamen hos licuit ritus mutare, quid obstat,</l>
				<l>Ut veteres usus solvere non liceat?»</l>
				<l>Bardus: «Iam vicium facies cum Symone vestro,</l>
				<l>Si tua facta velis assimilare Deo.</l>
				<l>Ille tamen positam non venit solvere legem,</l>
				<l n="5480">Tu nova contempnis, anteriora negas.</l>
				<l>Et quia per Moysen non vis cognoscere Christum,</l>
				<l>Hunc ipsum reprobas, qui benedixit eum».</l>
				<l>Petrus: «Non reprobo, sed tu regalia tollis,</l>
				<l>Quae Samuel iussus desuper instituit;</l>
				<l n="5485">Et facis in Christum, qui solvit et ipse tributum</l>
				<l>Et Petrum similem iussit habere vicem,</l>
				<l>Ut rex terrenus terrenis aecclesiarum</l>
				<l>Esset praelatus et dator et dominus».</l>
				<l>Bardus: «Mira fides Christum solvisse tributum,</l>
				<l n="5490">Ut faceret servam, quam vocat, aecclesiam.</l>
				<l>Nescis misterium nec percipis hanc rationem,</l>
				<l>Cum de pisciculo fert Petrus aera duo?</l>
				<l>Ut videat, quicumque sapit, quia summa potestas</l>
				<l>Non aufert minime subter habere locum».</l>
				<l n="5495">Petrus: «Iam sentis, ergo licet inferiora</l>
				<l>Regibus et dominis vendere sive dare.</l>
				<l>Nec iam crimen habet rex aut quaecumque potestas,</l>
				<l>Dum rerum curam, cui placet, attribuit.</l>
				<l>Vel pocius cum res ipsas, castella domosque</l>
				<l n="5500">Tradicione sacra praebet habere sacris».</l>
				<l>Bardus: «Quae sua sunt, fateor, sine crimine donat.</l>
				<l>Sed res ecclesiae non valet ille dare.</l>
				<l>Si bona maioris cuiuslibet atque minoris</l>
				<l>Largiri nulla condicione potest,</l>
				<l n="5505">Quo pacto sacras et ei res iure negatas,</l>
				<l>Si vim non faciat, res aliquis tribuat?»</l>
				<l>Petrus: «Iam dixi, sacer est res ipse sacrisque</l>
				<l>Rebus habet licitum ponere praepositum;</l>
				<l>Quod neque divinis unquam racionibus obstat.</l>
				<l n="5510">Temporibus vero consonat atque facit.</l>
				<l>Hinc pax et requies, quoniam cum rege sacerdos</l>
				<l>Convenit et solidum corpus uterque facit».</l>
				<l>Bardus: «Si constat libertas aecclesiarum,</l>
				<l>Et quae sunt illis libera cuncta, patet.</l>
				<l n="5515">Nescis Ambrosium regem sprevisse superbum</l>
				<l>Et matrem sacris abstinuisse locis,</l>
				<l>Cum fureret, cum sacra sibi loca subdere vellet,</l>
				<l>Moenia sacra sibi subdita iure putans?»</l>
				<l>Petrus: «Non sentis de libertate decenter,</l>
				<l n="5520">Sed tamen aecclesiis hanc quoque rex tribuit.</l>
				<l>Libertas vero non est hic accipienda,</l>
				<l>Quam sub Iherusalem nomine Paulus ait.</l>
				<l>Sed tamen, ut sancti possint retinere quietem,</l>
				<l>Pro summis hominum Paulus et ipse rogat».</l>
				<l n="5525">Bardus: «Sed baculum, qui curam signat ovilem,</l>
				<l>Tollis et in laqueum teque gregemque trahis.</l>
				<l>Haec est libertas, ut, qui sub rege ministrant,</l>
				<l>Qualiter introeunt, taliter exiliant,</l>
				<l>Cum velut Herodes annales pontificatus</l>
				<l n="5530">Ex praecio faciunt et data subripiunt».</l>
				<l>Petrus: «De baculo frustra falsoque moveris,</l>
				<l>Annulus ipse etiam, quid iuvat aut quid agit?</l>
				<l>Presbiteri non sunt pastores, numquid et ipsos</l>
				<l>Non sub episcopii nomine Paulus habet?</l>
				<l n="5535">Non tamen accipiunt haec munera, quando sacrantur,</l>
				<l>Quod nec in antiqua traditione fuit».</l>
				<l>Bardus: «An ergo putas baculum rem materialem,</l>
				<l>Et quasi materiam sic quoque posse dari?</l>
				<l>Sic potes ergo manum cum forcipe, sive capillum</l>
				<l n="5540">Sic oleum, sic res quaslibet his similes,</l>
				<l>Ut iam sit regis et consignatio sacra,</l>
				<l>Et clerum facere vel sacra signa dare».</l>
				<l>Petrus: «Habes usum veterem maledicere gratis</l>
				<l>Et verbis gravibus quemlibet impetere.</l>
				<l n="5545">Sed regem lacerare tuis quasi celica laus est.</l>
				<l>Ast ego te doceam: regia verba loqui,</l>
				<l>Et nisi, quod mediante fide venistis, ego istum</l>
				<l>Iam tibi non leviter». Tadus ad ista pater:</l>
				<l>«Praedixi verbis non esse potenter agendum,</l>
				<l n="5550">Iam, si quid superest, differat ista dies.</l>
				<l>Turbatur populus et iam discedere querit,</l>
				<l>Et nobis ipsis non placet iste locus.</l>
				<l>Tempore condicto rursum coeamus in illa,</l>
				<l>Quam Frigianus alit et fovet, aecclesia.</l>
				<l n="5555">Forsitan expediet litem, quia vivit amatque,</l>
				<l>Quem docuit, populum, rebus et ore sacro».</l>
				<l>Sic habeunt, ubi tempus adest, fiducia causae</l>
				<l>Et desiderium nulla timere sinit;</l>
				<l>Et quamvis nuper passi convicia, adire</l>
				<l n="5560">Non trepidant dubium de racione Petrum;.</l>
				<l>At Petrus, admixtis conclamatoribus, illuc</l>
				<l>Convolat et vultu se quoque dissimulat.</l>
				<l>Praetendit pacem, mirari, quod racionem</l>
				<l>Suffugiant clari veridicique viri,</l>
				<l n="5565">Quod deceat populum paci conducere, litem</l>
				<l>Tollere, nec regem spernere vel dominum.</l>
				<l>Si parere velint, se magnificare paratum,</l>
				<l>Nec quemquam proprio velle movere loco,</l>
				<l>Immo diviciis et honoribus amplificare</l>
				<l n="5570">Et consanguineis munera magna dare.</l>
				<l>Respondent: «Cessa promittere, perdere noli,</l>
				<l>Thesauri nostri dogmata sunt fidei.</l>
				<l>Hoc custodimus vigilanter et amplificamus,</l>
				<l>Et non est hominum, qui queat eripere.</l>
				<l n="5575">At quem tu dicis regem, non esse probamus,</l>
				<l>Ex quo persequitur sacra Deumque suum.</l>
				<l>Sed nunc in causa non circumducimur ista,</l>
				<l>Ipse sibi videat, qualiter expediat.</l>
				<l>At te pontificem scimus non esse, tibique</l>
				<l n="5580">Sicut pontifici non sumus appliciti.</l>
				<l>Et quicumque favent, duris in sentibus haerent,</l>
				<l>Et non sunt pecudes aut pecori similes,</l>
				<l>Quod neque pastorem per pascua laeta secuntur,</l>
				<l>Sed seducit eos et vorat ille lupus,</l>
				<l n="5585">Qui te quique tuum iam portat in ore magistrum</l>
				<l>Et mentes vestras nocte dieque vorat».</l>
				<l>Petrus: «Item pergis fallacia multiplicare,</l>
				<l>Falsus es, et falsus doctor uterque tuus.</l>
				<l>Hic monasterii quasi quodam culmine lapsus,</l>
				<l n="5590">Iuravit numquam se fore pontificem.</l>
				<l>Hic regi solito iuratus more fefellit</l>
				<l>Et nunc impugnat et nova sceptra facit».</l>
				<l>Bardus: «Uterque meus pastor vel legifer ille,</l>
				<l>Ut geminus Petri rivus ab ore fluit.</l>
				<l n="5595">Tu, qui de tumida descendis Symonis unda,</l>
				<l>Cum Nerone sapis et tumidum loqueris.</l>
				<l>Fingis in alterutrum, quia nec iurasse probabis</l>
				<l>Hunc, et discipulum penituisse vides.</l>
				<l>Petrus: «Penituit? Ergo male forsitan egit,</l>
				<l n="5600">Quando tulit baculum propter episcopium.</l>
				<l>Nec magis erravit, cum solvere iura negavit,</l>
				<l>Sicut pollicitus per sacra verba fuit.</l>
				<l>Sed fugit, sed deseruit dominumque fidemque,</l>
				<l>Quid vult abiectum rursus habere locum?»</l>
				<l n="5605">Bardus: «Peccatum regi iurasse fatemur,</l>
				<l>Et donum regis fetet in aecclesiis.</l>
				<l>Sed munus sacrum nescimus habere reatum,</l>
				<l>Inde redit sacra purificatus aqua,</l>
				<l>Praecipue iussus et saepe redire coactus,</l>
				<l n="5610">Pontificis cura vim faciente pia».</l>
				<l>Petrus: «Pontificis quo munere, qua ratione,</l>
				<l>Monachus et voti proditor ipse sui?</l>
				<l>Qui cum sit scelerum capud et via sedicionum,</l>
				<l>Conscribit similes in sua signa duces.</l>
				<l n="5615">Subticeo sordes, quorum fetore laborat,</l>
				<l>Qui fidei curam vel pietatis habet».</l>
				<l>Bardus: «Habet proprium famae dispendia passus</l>
				<l>Figmentis sacros commaculare viros.</l>
				<l>Tu, quia te cernis aliter non posse placere,</l>
				<l n="5620">Anselmum ledis, Gregorium laceras.</l>
				<l>Sed patet Anselmi reverentia, Gregorianus,</l>
				<l>Si qua Deum siciunt pectora, mulcet hodor».</l>
				<l>Hic tamen irasci cum vellet, tota repente</l>
				<l>Turba fremit Christo iudice versa retro.</l>
				<l n="5625">Turba videns Petrum frustra tam multa locutum</l>
				<l>Ad cor versa redit, quod male retro dedit;</l>
				<l>Ac memor Anselmi Petro maledicit; habendmn</l>
				<l>Cum Iuda memorat et vocat ad laqueum.</l>
				<l>Insurgunt baculis, Petrum de culmine turbant,</l>
				<l n="5630">Pulvinar multo stercore commaculant.</l>
				<l>Exoritur clamor, tota saevitur in urbe,</l>
				<l>Et iam se miserum clamitat omnis homo.</l>
				<l>Iam furem, iam sacrilegum, iam perdicionis</l>
				<l>Auctorem vulgus omne profanat eum.</l>
				<l n="5635">Ad Christum viduae voces et brachia tollunt,</l>
				<l>Ut miseris tandem porrigat ipse manum,</l>
				<l>Anselmum reddat, Petrum de culmine pellat</l>
				<l>Et fidei sanae mandet adesse diem.</l>
				<l>Hos inter motus populi Christyque triumphos,</l>
				<l n="5640">Victa et confusa cum duce parte mala,</l>
				<l>Presbiteri, quos in tenebris dampnarat et antro,</l>
				<l>Solvuntur, Christo clarificante suos.</l>
				<l>Bardus cum Paulo pro tanti flore triumphi</l>
				<l>Gaudent et cupiunt asperiora pati;</l>
				<l n="5645">Certi venturam semper cum laude coronam</l>
				<l>Et defendendos coelitus esse pios.</l>
				<l>Petrus habit fugiens et iam terrore solutus,</l>
				<l>Et qui cum Petro desipuere, latent.</l>
				<l>Hanc quoque quis dubitet Anselmi de prece palmam</l>
				<l n="5650">Nec sciat Anselmum perdere posse Petrum?</l>
				<l>Sed quia sic opus est, ut sanctus sanctificetur,</l>
				<l>Anselmus parcat, turba, quod egit, agat.</l>
				<l>Petre, times, meritoque times; sed quid timor iste,</l>
				<l>Quid tibi Luca potest aut aliquis facere?</l>
				<l n="5655">Ergo time Christum, formida cunctipotentem,</l>
				<l>Cuius iudicium non potes effugere.</l>
				<l>Ludis in Anselmum, loqueris perversa; sed ille</l>
				<l>Te subito faciet inferiora loqui.</l>
				<l>Excutiet baculum, faciet dampnata fateri</l>
				<l n="5660">Et de sublimi coget abire loco.</l>
				<l>Virtus Anselmi non est passura ruinam,</l>
				<l>Sive magisterio iam caritura suo.</l>
				<l>Iam fugis instantem, iam te formidine caeca</l>
				<l>Percutit et populo dat nova corda suo.</l>
				<l n="5665">Cum vero faciet virga cum sede carere</l>
				<l>Et longo luctu pascere cesariem,</l>
				<l>Quid facies, cum defficies populusque reversus</l>
				<l>Ad mentem sese ceperit inspicere</l>
				<l>Et detestari consorcia saeva, rapinas,</l>
				<l n="5670">Caedes et iuris vincula rupta sacri.</l>
				<l>Et iam pontificem nemo te dicet, erisque</l>
				<l>Obprobrium clero, ludibrium laicis.</l>
				<l>Adde, quis esse tibi poteris, cum poplite flexo</l>
				<l>Adstabis viduae, quam modo dilanias?</l>
				<l n="5675">Anne tamen poteris nec cernere, ne venerari</l>
				<l>Dicam, quam tociens in populo loqueris?</l>
				<l>In populo mecham dicis populoque superbo</l>
				<l>Et caeco foedam fingis et esse magam.</l>
				<l>Si tamen haec facias conversus ab impietate,</l>
				<l n="5680">Sic quoque magnus eris in medio aecclesiae.</l>
				<l>Magnus erat David, sed Uriam fraude necavit,</l>
				<l>Ast, ubi penituit, clarus ut ante fuit.</l>
				<l>Sic non paucorum superant exempla virorum,</l>
				<l>Qui post peccatum promeruere statum.</l>
				<l n="5685">Sed non sic Iudas argentum reddidit, unde</l>
				<l>Ad laqueum preceps et furibundus iit.</l>
				<l>Sic ergo si peniteat, si tactus amore</l>
				<l>Pacis, si sacra religionis amans</l>
				<l>Ad Christum venias, a Christo suscipieris,</l>
				<l n="5690">Et quasi post tumulum Lazarus alter eris.</l>
				<l>Et quis non peccat? Quis non sibi lumina caecat?</l>
				<l>Quis per stulticiam non gravat aecclesiam?</l>
				<l>Sed susceptorem Christum clementer habemus,</l>
				<l>Qui novit refugos tollere filiolos,</l>
				<l n="5695">Qui novit prolem fugitivam non reprobare</l>
				<l>Et solet in reditu gaudia festa dare,</l>
				<l>Sed nec in Anselmo precordia dura dolentem</l>
				<l>Germanum laetis vocibus excipere.</l>
				<l>Non ita quaerentes frumentum tollere fratres</l>
				<l n="5700">Venditus inspexit Ioseph, et ingemuit,</l>
				<l>Non ita solatus post iurgia Beniamin ipsum,</l>
				<l>Non ita vel patrem se lacrimando senem?</l>
				<l>Quidquid et angelicus haec ad spectacula coetus</l>
				<l>Laude triumphali cantat in arce poli.</l>
				<l n="5705">Et quis non credat, quia iusto dulcius astat</l>
				<l>Et cantu dulci plus modulatur ei.</l>
				<l>Sed denis novies iustis praestare novemque,</l>
				<l>Ne dubites unum, cum redit, ante reum.</l>
				<l>Quare quis novit vel quis racione probavit?</l>
				<l n="5710">Credamus, quoniam credimus aecclesiam.</l>
				<l>Pastor oves habuit centum, sed defuit una,</l>
				<l>Atque reperta facit gaudia plus aliis.</l>
				<l>Et matrona decem dragmas habuisse refertur,</l>
				<l>Una reperta domum cunctaque laeta facit.</l>
				<l n="5715">Sed quid in his ovibus vel dragmis accipiendum,</l>
				<l>Non est nunc operis istius exprimere.</l>
				<l>Ad consolandum satis est, satis ad revocandum</l>
				<l>Ex Christy verbo sic potuisse loqui,</l>
				<l>Ut, cum tempus erit faciem revocare dolenter,</l>
				<l n="5720">Et sapienter agas et bene poeniteas.</l>
				<l>Cum reddes baculum lugens et pontificatum,</l>
				<l>Ad Christum redeas et male facta luas.</l>
				<l>Audisti Petrum cum Symone belligerantem,</l>
				<l>Audisti lapsum Symona pennigerum.</l>
				<l n="5725">Anselmus Petrum sequitur, tu Symonis arte</l>
				<l>Quaestum multiplicas, Symonis arte rues.</l>
				<l>I nunc et populum ventosa garrulitate</l>
				<l>Fallito, mox etenim tu quoque falsus eris.</l>
				<l>Et quia per precium lucratus es hanc stacionem,</l>
				<l n="5730">Per praecium praeceps hac stacione cades.</l>
				<l>Hoc tamen unde tibi? Iam Symone turpius erras,</l>
				<l>Quo duce per precium sumis episcopium.</l>
				<l>O lucri funesta fames! Si displicet error,</l>
				<l>Hoc saltem gratis debueras facere.</l>
				<l n="5735">Sed precio peccas, precio peccata relinquis,</l>
				<l>Erras cum precio, per precium resipis.</l>
				<l>Sed si revera venalis gratia non est,</l>
				<l>Nemo per precium poenituisse potest.</l>
				<l>Aut ergo precium ne suscipe iam rediturus,</l>
				<l n="5740">Aut te cum precio gratia non recipit.</l>
				<l>Hoc est peccatum, quod nescit habere lavacrum,</l>
				<l>Sicut curari non solet ydropicus.</l>
				<l>Ydropico non unda sitim, non arida tollent,</l>
				<l>Et geminat morbum, qui relevare putat.</l>
				<l n="5745">Sic et avarus homo nulla curabitur arte,</l>
				<l>Augendo crescit et minuendo malum.</l>
				<l>Et quid ei facies, quem nec contraria curant,</l>
				<l>Nec de consimili munere sumit opem?</l>
				<l>Sed Deus est, qui vivificat, cui nulla resistit</l>
				<l n="5750">Pestis, et ydropicam siccat avariciam.</l>
				<l>Nescis, quo traheris vel qua ratione moveris,</l>
				<l>In laqueos eius, quem fugis, acceleras.</l>
				<l>Cum te respiciet et ab ista sorde levabit,</l>
				<l>Quam tristes lacrimas haec tibi causa dabit?</l>
				<l n="5755">Saulus adhuc spirans in Christi membra minarum</l>
				<l>Ecclesiam vastat, dilapidat Stephanum;</l>
				<l>Penituit, commissa luit baptismate lotus,</l>
				<l>Plangit dimissae crimina perfidiae.</l>
				<l>Non quia de facto possit dubitare remissa,</l>
				<l n="5760">Sed quod amet tantum semper amasse bonum.</l>
				<l>Si cui non licuit primo sacra solvere mane,</l>
				<l>Vel vespertino tempore sacrificet.</l>
			</lg>
		</div>
		<div type="section">
			<head>4,1 <note>vv. 5763-5848</note></head>
			<lg>
				<l>Interea vinctis Henricus in agmina Tuscis</l>
				<l>Aggreditur Romam castraque constituit</l>
				<l n="5765">Haud procul a muris et Petri sede sacrata</l>
				<l>Explorans aditus pervigil atque vagus.</l>
				<l>Romani primo rerum novitate moventur</l>
				<l>Et metuunt Tusco cum grege Teutonicos.</l>
				<l>Teutonici frendunt et vix humana locuntur,</l>
				<l n="5770">Et facit horrorem mentibus ipse sonus</l>
				<l>Barbarici motus; longa experientia rerum,</l>
				<l>Insolitas armis solvit ubique manus.</l>
				<l>Et quamvis famae non est par copia rerum,</l>
				<l>Quod minus est, fingit multiplicatque timor.</l>
				<l n="5775">Omnia magna putant, diffidunt, debilitantur,</l>
				<l>Iamque in Gregorium mussitat omnis homo.</l>
				<l>Ut tamen armari semel est audacia nata,</l>
				<l>Ardescunt animis pro pietate magis</l>
				<l>Paulatimque novas vires hostemque probando</l>
				<l n="5780">Ad veterem formam restituere suos.</l>
				<l>Muros excubiis et portas robore vallant,</l>
				<l>Ac velut Annibali cuncta quieta negant.</l>
				<l>Gregorius, Christi servus doctorque fidelis,</l>
				<l>Non cessat vitae verba docere suos.</l>
				<l n="5785">«Nostis», ait, «fratres, quia conversatio nostra</l>
				<l>Non est Gallorum regibus ad placitum</l>
				<l>Et doctrina malos offendit; non tamen esse</l>
				<l>Debemus taciti sive tacenda loqui.</l>
				<l>Ecce furit dirus et muros obsidet hostis</l>
				<l n="5790">Et gladio nostras tollere vult animas.</l>
				<l>Quid facimus? Mutare libet preconia nostra</l>
				<l>Atque metu mortis verba profana loqui?</l>
				<l>Si querit nostro gladium maculare cruore</l>
				<l>Et verbum vitae non magis opprimere,</l>
				<l n="5795">Non metuo, non impedio. Si vero profanus</l>
				<l>In Christum saevit, ipse resistat ei.</l>
				<l>Et vos, qui Christum mecum debetis amare,</l>
				<l>Hanc impollutam semper habete domum.</l>
				<l>Heu, iterum Nero Petrum crucifigere querit,</l>
				<l n="5800">Et ludit miserum Symon avarus eum.</l>
				<l>Sed Paulus vigilat, Petrusque fideliter orat,</l>
				<l>Et de sublimi prorsus utrumque trahit.</l>
				<l>Quod si peccati tanta est offensio nostri,</l>
				<l>Ut tollat populum perfidus atque locum,</l>
				<l n="5805">Dum fidei murus solita compagine constet,</l>
				<l>De tali dampno non moveatur homo.</l>
				<l>Corpora mors tollit, dissolvit membra senectus,</l>
				<l>Per varios casus diviciae pereunt.</l>
				<l>Si peritura brevi non sunt vehementer amanda,</l>
				<l n="5810">Quod nescit lapsum temporis, illud amem.</l>
				<l>Roma fuit regum dominans et maxima rerum,</l>
				<l>Adversis crescens, prosperitate ruit.</l>
				<l>Quae vectigales sibi fecerat undique reges,</l>
				<l>Cessit diviciis luxuriisque suis.</l>
				<l n="5815">Nunc servit, nunc mesta iacet virtutis et artis</l>
				<l>Inmemor et priscae strenuitatis egens.</l>
				<l>Et, quod deterius, gaudet sic esse subacta</l>
				<l>Iamque iugum paciens dedecus eius amat.</l>
				<l>Sed nos haec sinimus; nulli sua iura negamus,</l>
				<l n="5820">At Petri sedem non damus atque fidem.</l>
				<l>Nec sinimus solvi doctrinam pontificalem,</l>
				<l>Ut rex pontificem se putet atque Deum,</l>
				<l>Sufficiat regi regalia iura tenere,</l>
				<l>Et de milicia vivat agatque sua.</l>
				<l n="5825">Pontifices illi non debent esse subacti,</l>
				<l>Plus est imperio pontificalis honor.</l>
				<l>Quid pastoralis baculus, quid et anulus illi?</l>
				<l>Non sunt officii signa verenda sacri?</l>
				<l>Denique quid restat? Cur non et cetera tolli?</l>
				<l n="5830">Cur non et tondet et signa sacra facit?</l>
				<l>Nunc indignatur et non facienda minatur,</l>
				<l>Quod sacrum limen tangere non sinimus;</l>
				<l>Et nos contempnit et spreto principe Petro</l>
				<l>Sublimavit eum, quem Petrus exposuit.</l>
				<l n="5835">Quin imo miserum pessumdedit et sibi fossam</l>
				<l>Fodit, et in laqueum pronus uterque ruit.</l>
				<l>Nos autem Petro confidimus aut magis illi,</l>
				<l>Per quem stat Petri non violata fides.</l>
				<l>Et quamvis Sathanas granum cribrare petivit,</l>
				<l n="5840">Iam non deficiat Petrus et archa Petri.</l>
				<l>Archa Petri doctrina Petri, quo praemonitore</l>
				<l>Fundamenta manent catholicae fidei;</l>
				<l>Quae non defficiet, sed adhuc conversio fiet,</l>
				<l>Et faciet versus omnia stare Petrus.</l>
				<l n="5845">Interea, fratres, vigilemus, sicut oportet,</l>
				<l>Ut, quando veniet sponsus et inveniet</l>
				<l>Pervigiles, tollat et lucis in atria ducat</l>
				<l>Et cum dilecto conferat esse Petro».</l>
			</lg>
		</div>
		<div type="section">
			<head>4,2 <note>vv. 5849-6276</note></head>
			<lg>
				<l>Haec ubi sic fatus, post murmura postque tumultus</l>
				<l n="5850">Cencius assurgit et lacrimosus agit:</l>
				<l>«Hei mihi! Quid dicam, patres, extrema videmus,</l>
				<l>Perdimus hanc sedem, perdimus atque Petrum.</l>
				<l>Non ago de dampnis, de prolis perdicione</l>
				<l>Aut de corrupti suspicione thori.</l>
				<l n="5855">Eripitur pietas et virtus religionis,</l>
				<l>Et quaecumque sacra novit habere fides.</l>
				<l>Et qui sunt, qui subripiunt tam dulcia nobis</l>
				<l>Tamque salutiferae gaudia plena spei?</l>
				<l>Qui sunt, qui tollunt nobis vitamque Deumque</l>
				<l n="5860">Aut nos avertunt a pietate patris?</l>
				<l>Qui sunt, qui Romam vallarunt obsidione</l>
				<l>Et nos captivant et bona nostra vorant?</l>
				<l>Teutonici, gens dura quidem, sed inepta, magisque</l>
				<l>Ex placito sese quam ratione regens.</l>
				<l n="5865">Adsunt vicini captantes praemia Tusci</l>
				<l>Et fugiunt dominae iusta flagella suae.</l>
				<l>Hos agit Henricus ut fortis et ingeniosus,</l>
				<l>Sed nec Saxoniae praelia ferre valens</l>
				<l>Nec de faemineo congressu laeta reportans,</l>
				<l n="5870">Quae docuit regem non satis esse virum.</l>
				<l>At nec Hannibalem nec Pirrum magnificamus,</l>
				<l>Et pecus hoc hominum maxima Roma timet?</l>
				<l>Quos fugitis? Gallos non vestra potentia fregit?</l>
				<l>Numquid et Arrontis non viduavit humum?</l>
				<l n="5875">An quia pugnandum nobis sub principe Christo,</l>
				<l>Mollior est animus aut manus aut gladius?</l>
				<l>Gregorius mihi signa ferat pugnetque precando</l>
				<l>Et levet ad caelum fortis utrasque manus,</l>
				<l>Donec defficiat Amalec saevissimus hostis</l>
				<l n="5880">Et Christy populus cum duce laetus agat.</l>
				<l>Ite, fides vobis clipeos et tela ministrat</l>
				<l>Atque triumphales tollet in astra manus.</l>
				<l>Quisquis Gregorium non suscipit, esto prophanus</l>
				<l>Et iam Romanos extimeat gladios.</l>
				<l n="5885">Qualis Iudeus vel Iudas, perfidus esto,</l>
				<l>Quisquis in aecclesiam pontificemque facit.</l>
				<l>Qui papam geminat, non est de dogmate nostro.</l>
				<l>Et qui consentit, non meliora sapit.</l>
				<l>Hos hostes habeat virtus Romana per aevum,</l>
				<l n="5890">Hos contra laeto pectore bella gerat.</l>
				<l>Sic patriam civesque tuos, Romane, tuendo</l>
				<l>Ad patriam venies et diadema feres</l>
				<l>Ad patriam lucis, ubi pax et gloria iustis</l>
				<l>Et regnum perpes et decus et requies,</l>
				<l n="5895">Quo non Henricus miserabilis iste laborat</l>
				<l>Et Guibertus ei iunctus amore rei.</l>
				<l>Contra quos, quoniam Christum Petrumque fatigant</l>
				<l>Propter spem vitae corda manusque date!»</l>
				<l>Haec ubi sic egit, tollunt oculosque manusque</l>
				<l n="5900">Ad Dominum, spondent omnia sic facere.</l>
				<l>Tum vero motus et sollicitudo per Urbem</l>
				<l>Armorumque sonus excubiaque tonant.</l>
				<l>Occurrunt, pugnant et nulla pericula vitant</l>
				<l>Et iam Teutonicos non metuunt gladios.</l>
				<l n="5905">Urbem mutatam credas, quin ymmo renatam,</l>
				<l>Qualem est expertus Hannibal et timuit.</l>
				<l>Caesareos henses videas Magnique chohortes</l>
				<l>Et veteres ausus miliciaeque modos.</l>
				<l>Henricus cernit et sicut aera liquescit,</l>
				<l n="5910">Nescit, quo redeat, si sine laude redit.</l>
				<l>Sed quia campus ei non commodus esse videtur</l>
				<l>Et iam Romanis cedere castra videt,</l>
				<l>De subito collem conscendit et aptat in arcem</l>
				<l>Et cingit muro triste Palaciolum.</l>
				<l n="5915">Romani viso tam multo intrinsecus hoste</l>
				<l>Turbantur subiti de novitate mali;</l>
				<l>Stant tamen et variis hostem congressibus angent.</l>
				<l>Et vires eius undique debilitant.</l>
				<l>Cernunt occisos matres in sanguine natos</l>
				<l n="5920">Et nati patres, nec modus est lacrimis.</l>
				<l>Barbara gens tali de prosperitate levata</l>
				<l>Non parcit iugulis fortibus et teneris.</l>
				<l>Quos capiunt, truncant, gemino vel lumine privant,</l>
				<l>Aut perimunt gravius carcereis crucibus.</l>
				<l n="5925">Haec quoque parva puta maiori coelitus ira,</l>
				<l>Ipsa domus Petri diripienda datur.</l>
				<l>Rex gaudet, quasi Gregorium iam caeperit atque</l>
				<l>Victus sub gladio pendeat ille suo.</l>
				<l>Pontifices illum per tam funesta secuti</l>
				<l n="5930">Conveniunt, ut agant, ne vacet aula Petri.</l>
				<l>Accelerant, sed precelerat Dionisius audax</l>
				<l>Et pransus sacra se locat in cathedra.</l>
				<l>«Si propter cathedram debemus credere papam,</l>
				<l>Non mihi maior», ait, «aut prior alter erit.</l>
				<l n="5935">Denique, si nostras voces expectat, habeto,</l>
				<l>Possumus ut pransi vota precesque dare».</l>
				<l>Sic alias alii quaerunt confingere causas,</l>
				<l>Et, quem sublimant, laedere non trepidant.</l>
				<l>Rex etiam cernit, quia se quoque concio spernit,</l>
				<l n="5940">Et iam perfidiae poenitet et furiae;</l>
				<l>Sed, qui mos pressis tanta caligine, perstat</l>
				<l>Et, quasi cuncta videns seria, dissimulat.</l>
				<l>Guibertus lacrimas et ter componit et illum</l>
				<l>Se non sponte sua fingit adire gradum.</l>
				<l n="5945">Denique per lacrimas, quod dicitur, optat haberi,</l>
				<l>Quas mimi specie format et ire facit.</l>
				<l>Quid tum Gregorio visum est potuitve videri,</l>
				<l>Cum sacram sedem ludibrio fieri</l>
				<l>Cerneret et statuam Caldeo more levatam,</l>
				<l n="5950">Quam cum grege suo turba caduca colat!</l>
				<l>Quare, summe Deus, haec tanta licencia pravis,</l>
				<l>Aut ubi tam promptus in mala castra furor?</l>
				<l>Sennacherib legimus multa de gente superbum</l>
				<l>Atque urbem sanctam perdere pollicitum</l>
				<l n="5955">Nudatum subito legionibus et rediisse</l>
				<l>Turpiter et gladio decubuisse domi.</l>
				<l>Assirii cum Samariam pessumdare vellent,</l>
				<l>Et devastasset spem quoque longa fames,</l>
				<l>Iam iam cum populo sese et sua rege daturo</l>
				<l n="5960">Noctu insperatam vix habuere fugam.</l>
				<l>Quis numeret strages gentis et milia tanta</l>
				<l>Gentis barbaricae caesa minore manu?</l>
				<l>Quis nescit Iudam, Samsonem cum Gedeone</l>
				<l>Et Iudith viduam Deboreamque manum?</l>
				<l n="5965">Et quis non trepidet, quis denique non moveatur,</l>
				<l>Cum videat pressum depositumque pium,</l>
				<l>Contra perversos laetis successibus usos</l>
				<l>Et perversorem, quod cupit, efficere?</l>
				<l>Heccine, iuste Deus, sententia iusta vel ira?</l>
				<l n="5970">Et quid dicet homo sic faciente Deo?</l>
				<l>Gregorius mitis, paciens expellitur; ille</l>
				<l>Durus et inpaciens et canis heligitur.</l>
				<l>Sed non heligitur, ymmo magis impietati</l>
				<l>In capud et caudam bestia saeva datur.</l>
				<l n="5975">Sic est, sic fiat, coeli decreta videmus,</l>
				<l>Iam de iudicio non moveatur homo.</l>
				<l>Gregorius cum Gregorio Petroque decenter</l>
				<l>Sublimatur adhuc in meliore domo.</l>
				<l>Servit ei pravus; an non servire videtur,</l>
				<l n="5980">Cum polit et format, urit et ygne probat?</l>
				<l>Quid valet argentum, si non formatur in usum?</l>
				<l>Tum vero formas, si prius ygne probas.</l>
				<l>Quid psalmista canit, cur exprobrat impietati,</l>
				<l>Dum consolatur, tristia qui patitur?</l>
				<l n="5985">«Vidi perversum Libani super alta levatum,</l>
				<l>Et pertransivi, si locus esset ei,</l>
				<l>Et iam nullus erat. Coepi perquirere, sed non</l>
				<l>Inveniebatur: iam pacienter age».</l>
				<l>Atque audi melius, quid significare videtur</l>
				<l n="5990">Haec tam veridici clausula misterii.</l>
				<l>Non est ergo locus perversis, quando futurus</l>
				<l>Ignis eos uret, qui neque deficiet,</l>
				<l>Et sine spe finis carnes torrebit iniquis</l>
				<l>Et faciet funus flebile spiritibus;</l>
				<l n="5995">Absit, sed pravi locus est quaecumque piorum</l>
				<l>Causa latens hominem, sed manifesta Deo,</l>
				<l>Quae vel purgari vel debeat accumulari,</l>
				<l>Si qud habet pravum vel minus ad bravium,</l>
				<l>Quod fit per reprobos, ideo conceditur illis</l>
				<l n="6000">Vita, potentatus, gloria, divitiae.</l>
				<l>Dumque superbitur vehemens, accenditur ignis,</l>
				<l>Ut pauper turpem perdat in igne cutem;</l>
				<l>Aut datur, ut niteat praeclarius; ergo peracto</l>
				<l>Purgatoque pio non habet ille locum;</l>
				<l n="6005">Et sic clementer agitur, quia regula iusta</l>
				<l>Exigit in pravum deterius fieri,</l>
				<l>At iustum nitido purgari purius auro,</l>
				<l>Ut nequeas rugam cernere vel maculam.</l>
				<l>Hoc de consilio pariter bonitatis et irae</l>
				<l n="6010">Guitbertus sordet Gregoriusque nitet.</l>
				<l>Gregorius patitur, ut purior efficiatur</l>
				<l>Et dignus solio distribuente Deo;</l>
				<l>Guitbertus licitum sibi credit perdere iustum,</l>
				<l>Nec sentit penas perditus ipse suas.</l>
				<l n="6015">Numuid Iob Sathanas non expugnare petivit,</l>
				<l>Et suscepit eum? Numquid et ipse Deum</l>
				<l>Non est adgressus? Quis Iudae traditionem</l>
				<l>Consuluit? Sed iam sic eat, opprobriis</l>
				<l>Mitis homo crescat; nemo turbetur: agonem</l>
				<l n="6020">Istum mirari condecet atque sequi.</l>
				<l>Interea nostris per tot mala debilitatis</l>
				<l>Gregorius semper fortior efficitur.</l>
				<l>Et qui Gregorium Christo ductore secuntur,</l>
				<l>Quod possunt, faciunt, sicut et ille facit.</l>
				<l n="6025">Vulnera, capturas, natorum vulnera seva</l>
				<l>Postponunt fidei iudicioque Dei.</l>
				<l>Sed crescente malo de prosperitate malorum</l>
				<l>Mollescunt aliqui suffugiuntque pati;</l>
				<l>Et iam iam trepidant, iam regis munera captant,</l>
				<l n="6030">Quaerunt privatis tempora colloquiis.</l>
				<l>Compositis rebus statuunt aut vendere patrem</l>
				<l>Aut suadere suo credere consilio:</l>
				<l>Consilio sane tanquam serpentis et Evae,</l>
				<l>Ut cecus pomum tangeret inlicitum;</l>
				<l n="6035">Et faceret pacem contra ius et pietatem,</l>
				<l>Solvens periurum nemine teste suum.</l>
				<l>«Ecce vides», aiunt, «quo te sententia traxit,</l>
				<l>Nos tamen hunc hominem subdimus ecce tibi.</l>
				<l>Sed veniat, ne quis videat faciatque ruborem,</l>
				<l n="6040">Ut, quicumque favent, dissipuisse putent,</l>
				<l>Et iam nemo suum dignetur dicere regem,</l>
				<l>Si quasi periurus denuo peniteat».</l>
				<l>Ille dolos sentit et perversoris et horum,</l>
				<l>Et negat illicito credere consilio.</l>
				<l n="6045">«Si mihi corpus», ait, «longo squallore liquescat</l>
				<l>Aut gladio tollat perfidus ille caput,</l>
				<l>Non moveat nec iudicium pervertere cogat,</l>
				<l>Ut solvam subitus, quem ligat ipse Deus.</l>
				<l>At si peniteat, si vere confiteatur,</l>
				<l n="6050">Inveniet promptam solvere vincla manum.</l>
				<l>Dum iacet et saxo premitur nec Christus aperta</l>
				<l>Voce levat vinctum nec iubet inplicitum</l>
				<l>Solvere, non solvam. Vocet ergo Martha Mariam,</l>
				<l>Occurrat Domino non procul a tumulo.</l>
				<l n="6055">Adsint Iudei, lacrimas mirentur amici,</l>
				<l>Tollatur moles, surgat, et ire sino,</l>
				<l>Si tamen ille iubet, qui clamans erigit illum,</l>
				<l>Sicut discipulis praecipit in Lazaro.</l>
				<l>Non mihi iuravit? Non hac ratione vocavi</l>
				<l n="6060">Pontifices Gallos egregiosque viros,</l>
				<l>Ut vel consiliis sese mutaret eorum,</l>
				<l>Quos sciret vacuos omnibus his odiis?</l>
				<l>Quid fecit? Non cepit eos ferroque ligavit</l>
				<l>Corruptaque fide clausit eis reditum?</l>
				<l n="6065">Nunc credam verbis? Quia scilicet ille nepotes</l>
				<l>Cepit habetque meos et male vexat eos?</l>
				<l>Sic faciat; si sunt, quales desidero, vivant;</l>
				<l>Si cedunt gladio, non vehementer amo».</l>
				<l>Sic illi visa tanta patris integritate</l>
				<l n="6070">Auro, non gladiis sustinuere capi.</l>
				<l>Mox, ubi privato nequeunt advertere mentem,</l>
				<l>Consilio vulgus solicitare student</l>
				<l>Iam fessum, iam vulneribus dampnisque remissum,</l>
				<l>Iam cupidum pacis et novitatis amans.</l>
				<l n="6075">Maximus, in rerum cura pro nomine maior</l>
				<l>Et plus antiqua nobilitate potens,</l>
				<l>In Capitolini collem conscendit et illuc</l>
				<l>Cum populo papam convocat et medius</l>
				<l>Ante senatores equitum peditumque catervis</l>
				<l n="6080">Ad papam lacrimans subdola verba facit:</l>
				<l>«Quanti te faciat et fecerit haec tua Roma,</l>
				<l>Testatur longi saeva ruina mali.</l>
				<l>Non ago de rerum summa, de pontificatu,</l>
				<l>Qui tamen haut modici muneris instar habet.</l>
				<l n="6085">Et quamvis honus est et non honor haec animarum</l>
				<l>Cura, tamen sequitur hanc quoque magnus honor,</l>
				<l>Sed qui praecipuus honor est et clarior omni</l>
				<l>Regno Romanae copia militiae.</l>
				<l>Nolo iam verbis incumbere, quae vetus illa</l>
				<l n="6090">Gloria, cum Romae subdita cuncta forent.</l>
				<l>Sed nunc quis dubitet magnae virtutis habendum</l>
				<l>Gentem tam saevam sustinuisse diu</l>
				<l>Et regem fregisse crebris congressibus istum,</l>
				<l>Quem neque Saxonici sustinuere viri.</l>
				<l n="6095">Ergo puta, quo Gregorii teneatur amore,</l>
				<l>Quae tibi sic sese contulit atque sua.</l>
				<l>Et nunc igitur enses in corda paratos</l>
				<l>Aspice vel captam, quam regis, aecclesiam.</l>
				<l>Et iam pone modum tandem rationibus istis,</l>
				<l n="6100">Ut populus veteri pace quetus agat.</l>
				<l>Si pater es, debes et viscera patris habere;</l>
				<l>Si pastor, lacerum flere et amare pecus.</l>
				<l>Petrus pro populo fidei pacique vocando</l>
				<l>Sustinuit mortem fortiter atque crucem.</l>
				<l n="6105">Sic quoque iunctus ei per tot discrimina Paulus</l>
				<l>Crimine sordentes sanguine lavit oves.</l>
				<l>Sic Clemens, sic Cornelius, sic cetera sacra</l>
				<l>Pontificum series se neci prima dedit.</l>
				<l>Solus ab his nomen non solum pontificantis,</l>
				<l n="6110">Verum regnantis et dominantis habes.</l>
				<l>En morimur, miscet senio sua fata iuventus,</l>
				<l>Et mater prolem laeta perire sinit.</l>
				<l>Et maiora iubes, sed quae maiora feramus,</l>
				<l>Dum Petrus et Paulus regnet in urbe sua?</l>
				<l n="6115">At iam nemo Petrum, nemo vult tollere Paulum»,</l>
				<l>Nec mihi Gregorium tollere quaerit homo.</l>
				<l>Victores vinci cupiunt et iungere dextras,</l>
				<l>Et faciente Deo rex quoque iussa subit.</l>
				<l>Certe, quae tribuit bello victoria finem,</l>
				<l n="6120">Rebus in afflictis laetior esse solet.</l>
				<l>Si fidei causa Petrus mihi contulit arma,</l>
				<l>Quis pugnabit ei, cum satis est fidei?</l>
				<l>Si vero mortes et eorum fata sitimus,</l>
				<l>Non hoc de Petri tradicione puto.</l>
				<l n="6125">Nam quod in uxorem durus fuit atque maritum,</l>
				<l>In fraudem pocius verba cruenta dedit.</l>
				<l>Sed non Herodem percussit se capientem,</l>
				<l>Neronem tacitus in cruce sustinuit.</l>
				<l>Parcendum penitus didicit pietate magistra</l>
				<l n="6130">Et nequaquam homini vel maledicta dare.</l>
				<l>Te quoque non dubitem, tanquam de dogmate Petri,</l>
				<l>Christy mandatum sicut et ille sequi.</l>
				<l>David cum Saulem sopitum perdere posset,</l>
				<l>In christum Domini ferre manum timuit.</l>
				<l n="6135">Sic etiam caeco cum deprehendisset in antro,</l>
				<l>Flevit per clamidem se lacerasse fidem.</l>
				<l>Iam cum te dampnatus erat divinitus ille</l>
				<l>Nec tamen ut lapsum sanctus aborret eum,</l>
				<l>Sed sacramentum veneratus pectora tundit</l>
				<l n="6140">Et regis tunicam sentit habere sacrum.</l>
				<l>Quid quod et in vigiles desevit signiferumque</l>
				<l>Et pro rege malas arguit excubias.</l>
				<l>Regem funestum fateor dignumque perire,</l>
				<l>Atque utinam gladio foderit ista manus!</l>
				<l n="6145">Sed vivit, faciente Deo meliusque vivente,</l>
				<l>Ne dicant hostem te iugulasse tuum,</l>
				<l>Et sit Gregorio iactura cupidine laudis</l>
				<l>Ad veniam faciles et barbara corda moveri</l>
				<l>Discat nunc feritas et barbara corda moveri</l>
				<l n="6150">Constantes animos plus prece quam gladiis;</l>
				<l>Et quod Romani pro te pugnasse videntur,</l>
				<l>Non tibi, sed Domino se potuisse pati.</l>
				<l>Aspice nunc vultus truncatae nobilitatis,</l>
				<l>Et populi, quaeso, saucia membra vide.</l>
				<l n="6155">Denique, si Romam minus est servare, vel orbem</l>
				<l>Respice lapsurum, quem tibi Roma dedit».</l>
				<l>Haec dicens animos populi seducere temptat,</l>
				<l>Ut, si papa neget, ille dolo teneat.</l>
				<l>Papa videns populum turbari seque doloso</l>
				<l n="6160">Obcingi laqueo, stat tamen intrepidus</l>
				<l>Atque ita: «Quod Romam laudas, o Maxime», dixit,</l>
				<l>«Nos quoque laudamus et bene suscipimus.</l>
				<l>Et quis non laudet tantum pietatis amorem?</l>
				<l>Quis non magnificet tela secuta fidem?</l>
				<l n="6165">Laudamus veteres armis victricibus orbem</l>
				<l>Subiecisse suis legibus et patriam</l>
				<l>Illutrasse sua virtute, sed illa</l>
				<l>Gloria terrestris atque caduca fuit.</l>
				<l>Haec autem vere laus est, ubi vita perhennis</l>
				<l n="6170">De fidei titulo militiaque venit.</l>
				<l>Sed quis ego? Si Roma mihi sua vulnera pensat,</l>
				<l>Irritus est talis et sine messe labor.</l>
				<l>At si pugnavit pro Christi nomine, Christus</l>
				<l>Rex est et dominus et diadema dabit.</l>
				<l n="6175">Sed si legitime certavit, viderit unde,</l>
				<l>Obsecro, quae lex sit ista, videto parum.</l>
				<l>Hostis habet muros, altaria possidet hostis,</l>
				<l>Cernitis et statuam, quam Babilon statuit.</l>
				<l>Quae pax ergo potest nobis et civibus esse,</l>
				<l n="6180">Si non illa Deo servit et aecclesiae?</l>
				<l>Sed morimur. Dolor iste magis mea viscera torquet;</l>
				<l>Nemo potest vulnus hoc magis imprimere.</l>
				<l>Atque utinam moriar, ne tantis mortibus vivus</l>
				<l>Inteream, tantum vivat amica fides.</l>
				<l n="6185">Sed Christum non destituo, sub imagine pacis</l>
				<l>Bella latent, victis scilicet arma damus:</l>
				<l>Victis aecclesiam, victis concedimus Urbem,</l>
				<l>Quid superest? Et me tradite, et non renuo».</l>
				<l>Sic habit, et latebras nocturno tempore quaerit,</l>
				<l n="6190">Non mortem metuens, sed sapienter agens,</l>
				<l>Ut neque, quos pascit, sine consolante relinquat</l>
				<l>Et miseris parcat, quos videt inde mori.</l>
				<l>Clauditur in turri magnus summusque sacerdos</l>
				<l>Et sumptu tenui seque suosque regit;</l>
				<l n="6195">Quae plano fundata loco, sed marmore grandi</l>
				<l>Et quadro triplici surgit in astra situ.</l>
				<l>Ambitus inferior solida compage ligatur,</l>
				<l>Quem penetras una difficilique via.</l>
				<l>Mensuraque pari distinguitur ordine quadro,</l>
				<l n="6200">Ut nullus superet angulus a medio.</l>
				<l>Lata superficies campum facit atque patenti</l>
				<l>Vallo munimen praebet in omne latus</l>
				<l>Ex hac planitie lata multumque patente,</l>
				<l>Quam Tiberis praeterlabitur atque rigat,</l>
				<l n="6205">Forma dissimili, simili sed marmore, moles</l>
				<l>Surgit et emenso circus ut orbe coit.</l>
				<l>Hanc etiam superat turrita mole cacumen</l>
				<l>Arctius hoc medio, sed magis alta petens.</l>
				<l>Prima loci series iaculis et turribus apta</l>
				<l n="6210">Militiae rebus officiisque vacat:</l>
				<l>Ex hoc pugnatur per propugnacula longe</l>
				<l>Tormentisque abeunt saxa sudesque manu.</l>
				<l>In medio requies et tuta silentia nullo</l>
				<l>Ad belli strepitum concipiente metum,</l>
				<l n="6215">Sed tamen hinc etiam pugnandi copia multa,</l>
				<l>Et gaudent superis inferiora locis.</l>
				<l>Arcem, quae superest, celi custodia munit</l>
				<l>Et facit excelsas angelus excubias.</l>
				<l>Temporis haec inter longi bellique ruinas</l>
				<l n="6220">Incolomis tempus vicit et excidium.</l>
				<l>Magnifice turres et lata palacia regum</l>
				<l>Cesserunt saevis gentibus atque suis.</l>
				<l>Et sicut Troyam legimus post bella «fuisse»,</l>
				<l>Sic quoque quis dubitet dicere: «Roma fuit».</l>
				<l n="6225">Sed Crescentis opus superest custodia pontis,</l>
				<l>Et Roma veteris nunc quoque servat opus.</l>
				<l>Hanc tamen hostilis demencia vincere temptat</l>
				<l>Et putat obductum carcere Gregorium.</l>
				<l>Obsidione locum vallat crebrisque fatigat</l>
				<l n="6230">Ictibus et saxis rumpere saxa iubet.</l>
				<l>Et ne quando fuge pateat via neve piorum</l>
				<l>Quilibet afflictis rebus opem tribuat,</l>
				<l>Pontem per medium transverso tramite vastum</l>
				<l>Ducit opus, ferro et robore saxa ligans.</l>
				<l n="6235">Disponit vigiles, explorat tempora noctis</l>
				<l>Iamque fatigatos cogit in arma suos.</l>
				<l>Et quamvis tutus et inexpugnabilis esse</l>
				<l>Ex ipsa constat condicione locus,</l>
				<l>Mens tamen ardenti magis et magis acta furore</l>
				<l n="6240">Iam tenet in manibus, quicquid habere cupit.</l>
				<l>Caeca fames nescit veteres Babilonis iatus</l>
				<l>Nec recolit laetas esuriisse feras.</l>
				<l>Nulla tamen prodest odiis penuria rerum</l>
				<l>Et, quae tuta solet vincere, longa fames.</l>
				<l n="6245">Petra fluens et manna pluens potabit aletque</l>
				<l>Et feret inclusis omnia laeta suis.</l>
				<l>Et nisi mox fugiat fera bestia, scuta videbit,</l>
				<l>Et sceleri captos obsidione suos;</l>
				<l>Et qui nunc rident et de pastore triumphant,</l>
				<l n="6250">Planctus et lacrimas hoc fugiente dabunt.</l>
				<l>Cencius insultat velut alter Curio, verum</l>
				<l>Mox disperdendus deteriore modo</l>
				<l>Quondam Gregorii sicarius insidiator,</l>
				<l>Cum sacra solventem munera coepit eum</l>
				<l n="6255">Adstantem altari Christo nascente profanus,</l>
				<l>At nunc pastoris venditor et patriae,</l>
				<l>Sed lingua facili penas iam iamque daturus,</l>
				<l>Ut Iudas patris proditor et domini.</l>
				<l>Ille sibi guttur laqueo confregit, at iste</l>
				<l n="6260">Venalem linguam mordicus inminuit</l>
				<l>Et ferus ultorem sceleris se prebuit ipsum</l>
				<l>Nec patria dignus, quam laniavit, humo.</l>
				<l>Maior eo non flagiciis, non impietate.</l>
				<l>Maximus exemplo deperiit simili.</l>
				<l n="6265">Auctoremque mali loca per tam multa secutus</l>
				<l>Dum sitit argentum, mortis honore caret.</l>
				<l>Horum saevitiam populus patresque secuti</l>
				<l>Patrem destituunt, sed cito facta luunt.</l>
				<l>Nobilium pars magna tamen non frangitur istis,</l>
				<l n="6270">Cum patre, si iubeat, prompta subire crucem.</l>
				<l>Cencius exultat et cum ductore triumphat,</l>
				<l>Et pietas litem cum pietate facit,</l>
				<l>Cum videt ancipitem tenerum pendere Iohannem,</l>
				<l>Et dentes frangit rege iubente truci.</l>
				<l n="6275">Sic plures gnatos plorant, sed gaudia rursus</l>
				<l>Maxima nunc capiunt contuitu fidei.</l>
			</lg>
		</div>
		<div type="section">
			<head>4,2 <note>vv. 6277-6614</note></head>
			<lg>
				<l>At vero cum iam rursus producere vellet</l>
				<l>Herodes Petrum, Christus adest et eum,</l>
				<l>Sed non in tenebris, plus quam de carcere ferri</l>
				<l n="6280">Liberat et regem cogit inire fugam.</l>
				<l>Guiscardus dux magnificus Petroque fidelis</l>
				<l>Advolat et Romam vincit et ygne domat.</l>
				<l>Educit papam feliciter usque Salernum</l>
				<l>Atque ministrat ei promptus honorifice.</l>
				<l n="6285">Faelix perpetua, felix, dux inclite, fama</l>
				<l>Et maior forti Caesare, qui geminos</l>
				<l>Reges exuperas et Romam vincis utramque,</l>
				<l>Ad cuius nomen barbara pugna fugit.</l>
				<l>Qua te laude feram, quo carmine magnificabo,</l>
				<l n="6290">Quem sic glorificat Christus et eius amor?</l>
				<l>Non te cura tenet belli, non filius ipse,</l>
				<l>Non metus hostilis in tua terga fremens,</l>
				<l>Non maris Adriaci dubiae iugesque procellae,</l>
				<l>Quas non turrita classe per alta secas;</l>
				<l n="6295">Tam tibi securus quam Christo velificante,</l>
				<l>Tam metuens patri quam cruce iam posita.</l>
				<l>Tu mare, tu terram superas, sine milite vincis</l>
				<l>Iordanemque doces inferiora loqui,</l>
				<l>Quem defensorem prefixerat hostis Aquino,</l>
				<l n="6300">Ut tibi montanas clauderet ille vias,</l>
				<l>Fortis homo, vir magnanimus, sed cedere novit</l>
				<l>Iordanis retro nec tenet ille pios;</l>
				<l>Si tumeat camposque vagus decurrat in omnes,</l>
				<l>Adventum Iosue non tamen impediat</l>
				<l n="6305">Sic pugnat pietas, sic obviat impietati:</l>
				<l>Auro rupta fides non bene tela quatit.</l>
				<l>Caetera facta quidem satis et super alta fuere</l>
				<l>Et ducibus claris haud imitanda satis.</l>
				<l>At nunc ipse tuos superas, dux magne, triumphos,</l>
				<l n="6310">Quantum magnificis maior eras ducibus.</l>
				<l>Sit tibi longa quies et gloria perpetualis,</l>
				<l>Qui functum patrem tam cito subsequeris,</l>
				<l>Et pro quo tantos potuisti ferre labores,</l>
				<l>Servet inoffensum Gregorius famulum.</l>
				<l n="6315">Explicitus curis saevaque tumultibus Urbis</l>
				<l>Non vacat a verbis dulcibus atque sacris.</l>
				<l>Nec dolet exilium nec se gemit expoliatum</l>
				<l>Gaudens cum sanctis asperiora pati.</l>
				<l>«Si patimur, si detrahimur, si pellimur», inquit,</l>
				<l n="6320">«Haec sunt magnanimis semper amica viris.</l>
				<l>Flos mundi fletus generat longoque dolores,</l>
				<l>Et qui nunc florent, arida cuncta metent.</l>
				<l>Quo graviora pati pro Christo quisque videtur,</l>
				<l>Hoc maiora feret praemia dante Deo.</l>
				<l n="6325">Sed nos quod patimur, qui tristia nulla videmus,</l>
				<l>Et quibus arridet et favet omnis homo?</l>
				<l>Unde magis timor est de prosperitate dolosa</l>
				<l>Quam spes de duro continuoque malo.</l>
				<l>Nec iam de meritis praesumimus atque labore,</l>
				<l n="6330">Qui non est, ymmo de bonitate patris,</l>
				<l>Qui nobis tribuit tot munera tam preciosa,</l>
				<l>Et mox plura pius et meliora dabit.</l>
				<l>Tantum doctrinae non concedamus inani,</l>
				<l>Sed teneat stabilem spesque fidesque pedem,</l>
				<l n="6335">Et maior reliquis amor indivisus; ubi haec sunt,</l>
				<l>Quae super edificas, inviolata manent».</l>
				<l>Sic ait, et fratres confirmat nocte dieque,</l>
				<l>Dissolvi cupiens atque quiete frui.</l>
				<l>Iamque aderat suprema dies multumque cupita;</l>
				<l n="6340">Ut sibi felicem cerneret ille diem,</l>
				<l>Arripitur langore gravi, iam iamque vocandus</l>
				<l>Confortat socios et benedicit eos;</l>
				<l>Et successorem sibi nominat atque remittit</l>
				<l>Exceptis ducibus signiferisque mali.</l>
				<l n="6345">Attamen hos recipi, si confiteantur, adortans,</l>
				<l>Designat, per quos hii quoque peniteant.</l>
				<l>De testamento non est discussio longa.</l>
				<l>Vestimenta suis dividit atque mitram</l>
				<l>Anselmo tribuit et curam mandat habere</l>
				<l n="6350">Aecclesiae, tota qua vacat Italia.</l>
				<l>Atque item viduam dat custodire magisque</l>
				<l>Flentem, quo pocior ipse maritus erat.</l>
				<l>Et sic ad celum lacrimancia lumina tollens</l>
				<l>Migrat et ad patriam carne solutus abit.</l>
				<l n="6355">Petri discipulum sepelit domus alta Mathaei</l>
				<l>Et socio longum commodat hospicium.</l>
				<l>O quantae lacrimae lamentaque quanta per orbem,</l>
				<l>Audito patris funere Gregorii!</l>
				<l>Et quis non fleret, si non pietate careret,</l>
				<l n="6360">In tanto sane nautragio fidei?</l>
				<l>Gregorius, lumen fidei, reparacio legum,</l>
				<l>Integritas vitae, iustitiae speculum,</l>
				<l>Pontificum rector, et vox et lingua piorum,</l>
				<l>Normaque formandae tradicionis, obit.</l>
				<l n="6365">Ymmo nunc primum vivit feliciter atque</l>
				<l>Vivificum lumen absque rubore videt;</l>
				<l>Cernit dilectam semper cum prole Mariam</l>
				<l>Et mediator adest nunc magis ante Deum,</l>
				<l>Ut Christo populum commendet ubique fidelem</l>
				<l n="6370">Et precibus praestet auxilium fidei.</l>
				<l>Ergo laborantem mortali carne timendum</l>
				<l>Credidimus saevis regibus et populis:</l>
				<l>Et nunc non poterit multo magis illaqueare</l>
				<l>Et vexare malos et relevare bonos?</l>
				<l n="6375">Qui mirabilibus a primo flore nitescens</l>
				<l>Internis hominum mentibus intererat,</l>
				<l>Et Sathanae fraudes varias deprehendere doctus</l>
				<l>Cessandas docuit illius insidias,</l>
				<l>Et iam non faciet divino clarus honore,</l>
				<l n="6380">Sicut pollicitus antea sepe fuit,</l>
				<l>Et modo plorantes blande solatus alumpnos</l>
				<l>Multo maiorem saepe spopondit opem?</l>
				<l>Ergo si pietas sublato plorat amante,</l>
				<l>Gaudeat in caelo iam residente patre.</l>
				<l n="6385">Ultraque se pietas effundere debet amico,</l>
				<l>Ut, sibi qui plorat, gaudia ducat ei.</l>
				<l>Cessit Gregorius, sed eodem subveniente</l>
				<l>Christus adest viduae sedulus aecclesiae.</l>
				<l>Christo rege suis non possunt laeta deesse,</l>
				<l n="6390">Et pastor dabitur, qui pecus omne regat.</l>
				<l>Non gaudebit homo mendax cum Symone Nero,</l>
				<l>Et sciet in seclum vivere Gregorium,</l>
				<l>Sentiet ethereas vires et sulphuris ygnem,</l>
				<l>Et partem calicis sulphur ab ygne bibet.</l>
				<l n="6395">Et faex illius non evacuabitur unquam,</l>
				<l>Donec peccator pronus uterque bibat.</l>
				<l>At gaudent, quia sicut homo mortalia solvit,</l>
				<l>Tanquam non vivat, interiisse rati.</l>
				<l>Sed vivit vitamque bibit de fonte perhennem</l>
				<l n="6400">Atque triumphales cernit agitque choros.</l>
				<l>Inde flagellat eos et eis dominatur et iram</l>
				<l>Exerit et plagas incutit et geminat.</l>
				<l>Et non cessabit, donec solvatur uterque,</l>
				<l>Lapsi precipites ad Stigis usque lacum.</l>
				<l n="6405">At comitissa potens tanto percussa dolore</l>
				<l>Non parcit lacrimis flebilibusque modis;</l>
				<l>Quam dum solatur Anselmus, et ipse gravatur.</l>
				<l>Et lacrimas lacrimis dum fugat, ipse facit.</l>
				<l>«Pastor», ait, «mihi crede, soror, non liquit ovile</l>
				<l n="6410">Nec nos deseruit, sed rediturus iit.</l>
				<l>Et sicut Christus, eum sedem Patris adiret,</l>
				<l>Promisit gnatos sepe videre suos.</l>
				<l>Sic Christy famulus et Christo consociatus</l>
				<l>Saepe reviset ovem, quam trahit ad requiem.</l>
				<l n="6415">Luges Gregorium? Quare, quae tristia vidit?</l>
				<l>Si dolet aut patitur, condoleamus ei.</l>
				<l>Si vero gaudet, si regnat, inane videtur,</l>
				<l>Si non congaudet, quisquis amavit eum.</l>
				<l>Si metuis, non esse putas ibi tot legiones,</l>
				<l n="6420">Quot legis et cantas, quas Deus ipse regit.</l>
				<l>Quid Michael? Non miliciam conducit et omnem</l>
				<l>Conatum Sathanae pellit ab arce sua?</l>
				<l>Adde potestates, et milia milibus adde,</l>
				<l>Quanta capi nequeunt quolibet in numero.</l>
				<l n="6425">Haec tibi Gregorius dabit et mihi celitus arma</l>
				<l>Et tradet miseros ocius in laqueos.</l>
				<l>Nos post errores, post taedia postque labores</l>
				<l>Evehet ad caeli gaudia cum superis».</l>
				<l>Haec illi, sed se non praevalet ille tenere</l>
				<l n="6430">Et gemitu crebro viscera maesta quatit.</l>
				<l>Et quociens mitram videt, irritamen amoris,</l>
				<l>Solvitur in lacrimas et fugit ad tenebras.</l>
				<l>Et desiderio tabet Christoque fruendi,</l>
				<l>Et miscere suo praemia Gregorio.</l>
				<l n="6435">Hunc sitit, hunc orat, hunc omni tempore plorat</l>
				<l>Et post Gregorium non nisi funus amat.</l>
				<l>Henricus fugiens Rotbertum turpiter ibat,</l>
				<l>Iam saevire videns in sua facta Deum.</l>
				<l>Tusci non curant fugientem pro duce regem,</l>
				<l n="6440">Teutonici metuunt omnia, quae fugiunt.</l>
				<l>Sed per pontifices faedae racionis amicos</l>
				<l>Tutus abit, quamvis tutus abire nequit.</l>
				<l>Ut venit Lucam, Morianum perdere temptat</l>
				<l>Insistente Petro, patribus et populo;</l>
				<l n="6445">Sed convenit eo clarorum turba virorum,</l>
				<l>Ut pacem pocius quaereret ipse prior.</l>
				<l>Cumque seges castris incumberet, illa superbi</l>
				<l>Caeca manus populi tangere grana timet.</l>
				<l>Religiosa fames viret esuriente caballo,</l>
				<l n="6450">Et ridet in culmen luxuriosus ager.</l>
				<l>Sic Robertus adhuc presens occurrit ubique,</l>
				<l>Et nichil est, quod non rex tugiens metuat.</l>
				<l>Sic habit et Petrum sub cultro pene reliquit</l>
				<l>Et redit ad fines, sed sine laude, suos.</l>
				<l n="6455">Sed ne confusus redeat, solacia quaerit,</l>
				<l>Rotbertus peccat et comitissa luit.</l>
				<l>Ut vero didicit papam migrasse, triumphat</l>
				<l>Atque Deum pro se bella movere putat.</l>
				<l>Inde furore gravi convertitur in comitissam,</l>
				<l n="6460">Quam cum Gregorio credit obisse suo.</l>
				<l>Italicis mandat populis ducibusque superbam</l>
				<l>Frangere, commixtis agminibus premere.</l>
				<l>Pontifices addit, quibus est violencia maior,</l>
				<l>Ex odio veteri a duce Gregorio.</l>
				<l n="6465">Ipse velut victor pro funere pontificali</l>
				<l>Evolat et laetus in sua regna redit,</l>
				<l>Maiores facturus opes et milite multo</l>
				<l>Consummaturus, quod superest operis.</l>
				<l>Sic putat, at Domino non haec sententia constat,</l>
				<l n="6470">Qui supportat eum, dum cadat in laqueum.</l>
				<l>I, bone, iamque redi, ludos risumque daturus,</l>
				<l>Ut, cum finieris, tum magis incipias.</l>
				<l>Nos tibi iam finem facimus, non proficis ultra,</l>
				<l>Vicit Gregorius et tua colla ligat.</l>
				<l n="6475">Interea comites et ineptia pontificalis</l>
				<l>Italiae populos in mala fata trahunt.</l>
				<l>«Rex», aiunt, «fortis et longo tempore victor,</l>
				<l>Exactis rebus innumerabilibus</l>
				<l>Infectum quiddam nobis ubique reliquit,</l>
				<l n="6480">Quod nisi complemus, ludibriun facimus.</l>
				<l>Haec mulier, quae non metuit regalia iussa,</l>
				<l>Perdidit auctorem, quo male tuta fuit.</l>
				<l>Aut redeat regique suo sua debita solvat,</l>
				<l>Aut nostros animos senciat et gladios.</l>
				<l n="6485">Vera fides domino novit debere cruorem,</l>
				<l>Vera fides domino militat et moritur.</l>
				<l>Subdolus et duplex illo presente minatur,</l>
				<l>Ast, ubi non paret, mussitat atque fugit.</l>
				<l>Offendit regem mulier nec nostra veretur</l>
				<l n="6490">Agmina, maiorem se facit Italia.</l>
				<l>Maiorem ducibus et culmine pontificali,</l>
				<l>Maiorem magnis regibus et populis.</l>
				<l>Turpe quidem tantis tantillam vincere, turpe</l>
				<l>Magnanimis ducibus cum muliere manum</l>
				<l n="6495">Et vidua conferre; tamen, quia nos quoque spernit</l>
				<l>Et, quod eam patimur, imputat ipsa sibi</l>
				<l>Et iam magnificat sese, vincatur, et arces</l>
				<l>Omnes in cinerem comminuantur ei.</l>
				<l>Sic aiunt, nec respiciunt, quid desuper illis</l>
				<l n="6500">Immineat, nescit perfida turba Deum.</l>
				<l>At comitissa dolens et longo consita luctu</l>
				<l>Plangit cum socio de patre Gregorio.</l>
				<l>Cum subito didicit, vix fama preveniente,</l>
				<l>Undique collectis viribus irruere.</l>
				<l n="6505">Quid faciat? Quos commoneat? Sic omnia turbat</l>
				<l>Tempus, ut una dies non bene restet ei.</l>
				<l>Pauci, quos secum retinet, tamen arma capescunt,</l>
				<l>Occurrunt illis spem faciente fide.</l>
				<l>Anselmus de Gregorii munimine fretus</l>
				<l n="6510">Consolatur eos optime per socios:</l>
				<l>«Non est in gladiis, fratres, fiducia nostra;</l>
				<l>Gregorius vobis militat ante Deum.</l>
				<l>Militat et pietas, constancior omnibus armis,</l>
				<l>Signa gerit ferro forcior alma fides.</l>
				<l n="6515">Non est in numero semper victoria belli,</l>
				<l>Iudas cum paucis saepe trophea tulit.</l>
				<l>Samson mandibula prostravit milia multa,</l>
				<l>Quid Ionatas solo septus ab armigero?</l>
				<l>Defficiet tempus, si pergo cuncta refferre,</l>
				<l n="6520">Et Iudeorum forcia facta loqui.</l>
				<l>An Iudeorum Deus est, et non magis horum,</l>
				<l>Qui sunt Iudei praesidio fidei?</l>
				<l>Sed magis istorum, quia circumcisio carnis</l>
				<l>Et signum fidei non valet absque fide.</l>
				<l n="6525">At vero sincera fides et praelia vincit</l>
				<l>Et mare consolidat et nova signa facit.</l>
				<l>Nunc igitur numerum ne formidetis eorum,</l>
				<l>Qui non est numerus defficiente fide.</l>
				<l>Ergo fides fundat, et quicquam stare valebit,</l>
				<l n="6530">Si fundamentum solvitur, ipsa fides?</l>
				<l>Sana fides plenam desiderat integritatem,</l>
				<l>Ut Christum credens credat et aecclesiam.</l>
				<l>Hoc qui non faciunt, frustra de nomine Christi</l>
				<l>Gaudent; Christus eos reprobat et refugit.</l>
				<l n="6535">Christus amat sponsam, Christum qui dicit amare,</l>
				<l>Mentitur, si non diligit aecclesiam.</l>
				<l>Sic et qui credit Christum, nisi credit et illam</l>
				<l>Quam sibi coniunxit, fallitur, aecclesiam.</l>
				<l>Et sicut Deitas non gaudet credulitate,</l>
				<l n="6540">Quae Christum solvit, sic quoque Christus eam</l>
				<l>Non amat aut curat, immo fugit atque refutat</l>
				<l>Condempnatque fidem, quae negat aecclesiam.</l>
				<l>An vero credunt, qui regi subdere querunt</l>
				<l>Et libertatem tollere non metuunt?</l>
				<l n="6545">Hos contra nobis Christus sua tela ministrat</l>
				<l>Et scutum tribuit catholicae fidei.</l>
				<l>Spiritus est gladius, in quo pugnate, fideles,</l>
				<l>Et verbum vitae cordibus accipite.</l>
				<l>Et Deus omnipotens vos dirigat et benedicat</l>
				<l n="6550">Et reddat nobis ocius incolumes».</l>
				<l>Haec ubi sunt illis perlata et dicta, sub ipso</l>
				<l>Articulo pugnae clamor ad astra subit.</l>
				<l>Haste franguntur, solvuntur scuta, venitur</l>
				<l>Ad gladios, pugnant fortiter; at miseri</l>
				<l n="6555">Quos Sathanas ducit, subito terrore soluti</l>
				<l>Turbantur, caecos efficit ipse timor.</l>
				<l>Diffuginut, capitur Parmensis episcopus, atque</l>
				<l>Maiores alii magnificique viri,</l>
				<l>Regis fautores incentoresque malorum</l>
				<l n="6560">De grege, quam multos nec numerare queas.</l>
				<l>Innumeri vero pereunt passimque per agros</l>
				<l>Expositi canibus alitibusque iacent.</l>
				<l>De fidei numero tria sunt data corpora leto,</l>
				<l>Cetera turba Deo praeside laeta redit.</l>
				<l n="6565">Sic agit Anselmus, sic pugnat, dumque precatur,</l>
				<l>Prosternit, superat, impedit atque ligat.</l>
				<l>Quin et Gregorius caelum movet et sociatis</l>
				<l>Agminibus caro consulit et famulae.</l>
				<l>Ex hoc ergo patet tam virtus Gregoriana</l>
				<l n="6570">Quam patris Anselmi; iamque timent miseri,</l>
				<l>Qui modo turbabant et flammas ore vomebant;</l>
				<l>Iamque incandescit fumus et ira Dei</l>
				<l>In gentem saevam Christumque fidemque perosam,</l>
				<l>Et servit fidei gloria Gregorii.</l>
				<l n="6575">Iamque patet, quantus celi clarescat in arce,</l>
				<l>Qui sic militiam protegit inde suam.</l>
				<l>Quod videt Anselmus, et adhuc constantior esse</l>
				<l>Incipit et penitus se dare Gregorio.</l>
				<l>Gregorius sedem conscendit pontificalem,</l>
				<l n="6580">Anselmus pugnat et grave portat honus.</l>
				<l>Sed portat finemque suum considerat ante</l>
				<l>Et cor suspendit ad bona Gregorii.</l>
				<l>«Quando perveniam? Quando cum rege videbo</l>
				<l>Pontificem, carnis pondere deposito?</l>
				<l n="6585">O celum celique domus! Quae curia tantis</l>
				<l>Exornata bonis! Terra caduca, vale!</l>
				<l>Sed quid agam viduae? Quid agam tibi maxima matrum?</l>
				<l>Cui te servandam per mala tanta dabo?</l>
				<l>Denique tot sedes, quas optimus ille reliquit</l>
				<l n="6590">Et mihi commisit, cum moriturus erat.</l>
				<l>Sed moriar. Quid enim? Quis non sibi proximus esse</l>
				<l>Debeat et causam pluris habere suam.</l>
				<l>Christe, vides desiderium, discerne, quid esse</l>
				<l>Debeat, ut nimium non mea vota sequar».</l>
				<l n="6595">Sic ait et sese tanto patientius angit,</l>
				<l>Quo magis extremam captat adesse diem.</l>
				<l>Quo studio fervente cadit pars impietatis</l>
				<l>Et conventiculis abstinet ipsa suis.</l>
				<l>Iam metuunt, iam se sine luce et tramite cernunt,</l>
				<l n="6600">Sed sicut cecus, qui cadit in foveam,</l>
				<l>Celum miratur, sed non habet, unde trahatur,</l>
				<l>Et iacet in fundo turpiter atque luto,</l>
				<l>Sic sapiunt, quia desipiunt et inaniter errant,</l>
				<l>Sed non conantur surgere sive trahi.</l>
				<l n="6605">Cernunt catholicae fidei venerabile lumen,</l>
				<l>Et sese confusos et sine luce vident.</l>
				<l>Sed pudor est revocare gradum verumque fateri</l>
				<l>Et sese gremio reddere catholico.</l>
				<l>Quales Iudei, qui, cum miranda viderent</l>
				<l n="6610">Et, quae non faceret plurima solus homo,</l>
				<l>Christum non poterant hominemque Deumque negare,</l>
				<l>Sed pudor obstabat tam manifesta loqui.</l>
				<l>Sed iam tabescant, iam bello et sanguine discant,</l>
				<l>Quam sit bellipotens, cum velit alma fides.</l>
			</lg>
		</div>
		<div type="section">
			<head>5,1 <note>vv. 6615-6956</note></head>
			<lg>
				<l n="6615">At Matilda valens successibus exilarata</l>
				<l>Proficit inque fidem promptior efficitur.</l>
				<l>Et domus Anselmo dispensatore fideli</l>
				<l>Intus et exterius utiliora capit,</l>
				<l>Augetur, floret, fidei de lumine gaudet</l>
				<l n="6620">Et crescit gemino multiplicata bono.</l>
				<l>Multi praeterea, quorum sententia longe</l>
				<l>A ratione fuit, ad rationis iter</l>
				<l>Et lumen redeunt; Anselmo praeside vitam</l>
				<l>Emendare libet atque heresim fugere;</l>
				<l n="6625">Et quia pro Christo propria secessit ab urbe,</l>
				<l>Christus eum multis praeficit aecclesiis.</l>
				<l>Conveniunt ad eum non tantum religiosi,</l>
				<l>Sed plures soliti debilitare fidem.</l>
				<l>Ille quibusque suum dipensat pontificatum,</l>
				<l n="6630">Et se conformat atque coaptat eis.</l>
				<l>Catholicos firmat et sacramenta ministrat,</l>
				<l>Chrisma dat et sacris provehit ordinibus.</l>
				<l>Sic ubicumque videt terram pastoris egere,</l>
				<l>Exequitur proprii munia pontificis,</l>
				<l n="6635">Sicut papa vicem terram commisit in omnem,</l>
				<l>Qua Symon similes contulit artifices.</l>
				<l>At vero lapsis et ab impietate reversis</l>
				<l>Collirium dictat atque oculos recreat.</l>
				<l>Curat languentes et cordia febre dolentes,</l>
				<l n="6640">Aufert terribili vascula spiritui;</l>
				<l>Et tanto melius mirabiliusque fatigat,</l>
				<l>Quam miserabilius mentis in arce cubat.</l>
				<l>Res dubias solvit, prebet solacia maestis,</l>
				<l>Et certi redeunt, qui dubitanda ferunt.</l>
				<l n="6645">Et quid eum lateat, cui spiritus omnia dictat,</l>
				<l>Quem non letificet tristia nulla ferens?</l>
				<l>Qui cum laetitiam vultu pretendat et ore,</l>
				<l>Non tamen abscedit a gravitate sua.</l>
				<l>Iustiliae vero tantum largitur honorem,</l>
				<l n="6650">Ut, quamvis egeat, munera non capiat.</l>
				<l>Et cum temptetur: «Non est», ait, «hoc faciendum,</l>
				<l>Iusticiam debet vendere nemo bonus.</l>
				<l>Iuste causanti gratis debemus adesse,</l>
				<l>Iniuste vero nec prece nec precio».</l>
				<l n="6655">In causa fidei tam promptus garrulitatem</l>
				<l>Frangere, quaesitis congrua verba dare,</l>
				<l>Ut faciat mutos omnes perversa locutos,</l>
				<l>Dummodo sustineant et pacienter agant.</l>
				<l>Facundus, sapiens et tanto dogmate pollens,</l>
				<l n="6660">Ut mel in hore sacrum deferat atque favam.</l>
				<l>Priscos auctores ita novit et expositores,</l>
				<l>Ut, quociens libeat, quod velit, exibeat;</l>
				<l>Ut, qui divicias habet et magis optat habere,</l>
				<l>Profert ex aditis mixta vetusta novis.</l>
				<l n="6665">Plures et varios scripsit fecitque libellos,</l>
				<l>Et de fonte sacro flumina larga fluunt.</l>
				<l>In Iheremiam scripsit dulcissima quaedam</l>
				<l>Et de lamentis dulce peregit opus.</l>
				<l>Psalterium quoque, sed breviter satis atque decenter</l>
				<l n="6670">Exposuit, sed opus claudere mors vetuit.</l>
				<l>Ex dictis veterum contraxit plurima patrum</l>
				<l>Ad confundendos perfidiae socios.</l>
				<l>Et dedit eternum fidei munimen, ut illis</l>
				<l>Armatus nullos extimeat gladios.</l>
				<l n="6675">In ieiunandi virtute probacior illis,</l>
				<l>Quos aiunt superos obtinuisse cibos,</l>
				<l>Pisces, delicias et cetera mollia fugit,</l>
				<l>Perraro vinum sumpsit et ad modicum.</l>
				<l>In tali mensa, tam divite tamque referta</l>
				<l n="6680">Plus aliquit Paulo mirer et Antoniio,</l>
				<l>Qui procul a magnis domibus nil tale videbant</l>
				<l>Et poterant levius asperiora pati.</l>
				<l>Iste inter partas quaesitis artibus escas</l>
				<l>Multo plus visis esuriebat eis.</l>
				<l n="6685">Inter mellitos calices et gaudia festa</l>
				<l>Sepe etiam nulla dormiit usus aqua.</l>
				<l>Quamvis somnus ei rarissimus et prope nullus,</l>
				<l>Quem magis omnino vellet abesse sibi,</l>
				<l>Nocte vigil prima scribensve legensve laborat,</l>
				<l n="6690">Quando remittit opus, excubat in praecibus.</l>
				<l>Si vero cessit nimium quandoque sopori,</l>
				<l>Et latus et venter et gula prima luit.</l>
				<l>Sepe reluctantem nisus superare soporem</l>
				<l>Incumbit genibus aut iacet in cubitis.</l>
				<l n="6695">At lectum nescit, nisi cum pudor aut dolor angit,</l>
				<l>Et - quid tanta sequar - iam fere victus erat.</l>
				<l>Attamen instantes ita victus vicerat omnes,</l>
				<l>Iamque potest nemo per mala tanta sequi.</l>
				<l>Vicit naturam, vim prelibando futuram,</l>
				<l n="6700">Et iam vivifici vivit hodore boni,</l>
				<l>Ut possis corpus non hoc animale putare,</l>
				<l>Sicut habes corpus spirituale fore,</l>
				<l>Quem neque miliciae labor aut via longa subegit,</l>
				<l>Ut ventri multum parceret aut lateri.</l>
				<l n="6705">Cenavit sane sollempniter et speciose,</l>
				<l>Cum preter panem fructus et herba fuit.</l>
				<l>Omnia, quae potuit, quasi sub velamine fecit,</l>
				<l>Hinc, etiam lectum non tulit esse palam,</l>
				<l>Ut solus legeret et humi sine teste iaceret,</l>
				<l n="6710">Et sciret nemo, quid pateretur homo.</l>
				<l>Conantes contraque fidem pacemque libellos</l>
				<l>Ore legens sordes, quas videt, ire sinit;</l>
				<l>Sicque legit pomum, mediis in sentibus herens,</l>
				<l>Ut spinam caveat, ne manibus noceat.</l>
				<l n="6715">In sacros apices tam pervigil assiduusque,</l>
				<l>Ut plerumque bonos laeserit ygne libros,</l>
				<l>Dum nec lux satis est operi, longumque laborem</l>
				<l>Et curas vigiles non capiunt oculi.</l>
				<l>A medio noctis laudes et debita solvens</l>
				<l n="6720">Cum summo studio non sinit ante diem,</l>
				<l>Si non Matildi fessae quandoque pepercit,</l>
				<l>Ut rebus magnis sic repararet eam.</l>
				<l>O bene provisum viduae! Cui talia Christus,</l>
				<l>Ut non defficeret, praebuit obsequia.</l>
				<l n="6725">Anselmo custode quid est, quod defuit illi?</l>
				<l>Cum dedit Anselmum, quae bona non tribuit?</l>
				<l>Anselmus dictat famulis et sacra ministrat</l>
				<l>Et servat dominam providus atque casam.</l>
				<l>Miliciam curat, foris intus omnia lustrat,</l>
				<l n="6730">Et tamen internis non vacat a studiis.</l>
				<l>Mundanas inter curas coelestia quaerit</l>
				<l>Et contemplatur tum quoque, cum premitur.</l>
				<l>Nec mentem perdit vel luminis integritatem,</l>
				<l>Cum circumseptus dat sua militibus.</l>
				<l n="6735">Hinc omnes illum formidant et venerantur,</l>
				<l>Quem norunt etiam plurima prospicere</l>
				<l>Atque Deum semper in claustro cordis habere,</l>
				<l>Cuius consiliis omnia proveniant.</l>
				<l>Errantes etiam sic accipit alloquiturque,</l>
				<l n="6740">Ut plures nimio tangat amore sui.</l>
				<l>Estimat aetatem cum sexu, condicionem</l>
				<l>Et causas hominum cogitat atque modum.</l>
				<l>Inde per aecclesias omnes sub iure potentis</l>
				<l>Matronae clerum corrigit ad canonem.</l>
				<l n="6745">Monachicos ritus contendit multiplicare,</l>
				<l>Hypocrisin vero destruit et reprobat.</l>
				<l>Prorsus in officiis missalibus atque diurnis</l>
				<l>Affectus vehemens assiduusque stetit.</l>
				<l>Sicut cantatur ex ordine pontificali</l>
				<l n="6750">Et sicut legitur, fecit et edocuit.</l>
				<l>Apocrifas voces papa proibente Leone</l>
				<l>Prorsus in aecclesiae non tulit officio;</l>
				<l>Privatim vero velut experiendo videre</l>
				<l>Aut in colloquiis aut comedendo tulit.</l>
				<l n="6755">Psalmos distincte nisi protulit et sapienter</l>
				<l>Quisquis, erubuit, noluit hoc facere,</l>
				<l>Et qui defecit, ut in illum lumina duxit,</l>
				<l>Tanquam divino fonte refectus iit;</l>
				<l>Ac velut oblitu propriae stacionis et usus</l>
				<l n="6760">Angelicum lumen comperit et speciem.</l>
				<l>Inter missarum sollempnia raro sedebat,</l>
				<l>Quas incompunctus nec semel explicuit.</l>
				<l>Ad summam sic Gregorium fuit usque secutus,</l>
				<l>Ut sese similem prorsus haberet ei.</l>
				<l n="6765">Illius meritis, doctrinae, religioni</l>
				<l>Attribuit, quicquid fecit et docuit..</l>
				<l>Id quoque, quod flebat claustralem deseruisse</l>
				<l>Miliciam, laetus propter eum doluit.</l>
				<l>Et tantum dampni tanto pensabat amore,</l>
				<l n="6770">Ex tam magnifici consilio medici.</l>
				<l>Si placet, addamus et adhuc maiora notemus</l>
				<l>Inter sublimes egregiosque viros.</l>
				<l>Gregorius, fons iusticiae de fonte salutis,</l>
				<l>Doctrinae species de bonitate ducis,</l>
				<l n="6775">In tenebris lumen, in lumine solis acumen,</l>
				<l>Ecclesiae virtus omnibus esse decus;</l>
				<l>Anselmus, de fonte sacro quasi rivus habundans,</l>
				<l>Quod facit, aut etiam, quod docet, inde bibit.</l>
				<l>Hoc ut constaret mitram dedit ille ministro,</l>
				<l n="6780">Per quam plus posset et melius saperet,</l>
				<l>Sicut Heliseo pallam dimisit Helias</l>
				<l>Et dedit in duplum spirituale bonum.</l>
				<l>De palla patris Iordanem dividit ille,</l>
				<l>Iste per acceptam fert bona multa mitram.</l>
				<l n="6785">Ac primum multis ac duria curat Hubaldum</l>
				<l>Ulceribus, longo tempore spleneticum,</l>
				<l>Quem sibi pontificem laetissima Mantua fecit,</l>
				<l>Non dubitans per eum posse videre Deum.</l>
				<l>Qui cum langueret et vix iam stare valeret,</l>
				<l n="6790">Cruribus obsessis ulceribus variis,</l>
				<l>Post medicas vires, post curas atque labores</l>
				<l>Et post inpensas pene supervacuas</l>
				<l>Ad tactum mitrae curatur et incipit ire,</l>
				<l>Mox valet et pleno robore firmus abit.</l>
				<l n="6795">Sic etiam multos hoc ipso munere curat</l>
				<l>Et dat opem vivus, sicut et ille dabat.</l>
				<l>Quin etiam plures sanat doctore minister,</l>
				<l>Sed tamen haec eadem doctor et ipse facit.</l>
				<l>Sicut erat Christus faciens et plurima Petrus,</l>
				<l n="6800">Et tamen in Petro non nisi Christus erat.</l>
				<l>Sic et Gregorius fecit miracula vivus,</l>
				<l>Post obitum vero plura minister agit.</l>
				<l>Sed de mirandis non pendet gloria laudis,</l>
				<l>Cum multi faciant, quos mala multa premunt,</l>
				<l n="6805">Et multi nequeunt quorum bona premia vivunt,</l>
				<l>Anselmus vivit iamque stupenda facit.</l>
				<l>Teuto, patri carus, cum iam fere luce careret</l>
				<l>Et manibus lapsam post sacra sumpsit aquam,</l>
				<l>Lavit et invenit Ihesu cum pulvere sputum,</l>
				<l n="6810">Et lotis oculis vidit et invaluit.</l>
				<l>Guido capellanus vehementi febre calebat,</l>
				<l>Presbiter, et patris exul amore sui.</l>
				<l>Hausit aquam similem, similisque medela secuta est,</l>
				<l>Nec tulit admissam noxius ygnis aquam.</l>
				<l n="6815">Cum Mediolani premeret valitudo Iohannem,</l>
				<l>Postulat absentis vota precesque patris.</l>
				<l>Prevenit missum benedictio missa remissum,</l>
				<l>Nec fecit longas passio dura moras.</l>
				<l>Ipsa patri commissa pio comitissa laborans</l>
				<l n="6820">Hanc medicinalem saepe probavit opem;</l>
				<l>Et cum febriret aut quid pateretur, ab illo</l>
				<l>Virtutem sensit tactaque convaluit.</l>
				<l>Et quid non posset, cum Christo totus inesset,</l>
				<l>Et virtus fidei, Christus, inesset ei?</l>
				<l n="6825">Ex quo etiam sensit plerumque latentia multa,</l>
				<l>Et cordis vitium raro fefellit eum.</l>
				<l>Hinc etiam cum detegeret se monachus illi</l>
				<l>Et fleret plagam pectoris ipse suam:</l>
				<l>«Recte», ait «in missa talis temptatio, frater,</l>
				<l n="6830">Mentem confundit et per inane rapit».</l>
				<l>Hoc illi lumen cum saepe diuque maneret,</l>
				<l>Inter missarum sacra magis viguit,</l>
				<l>Quae tanto studio semper celebrare solebat,</l>
				<l>Ut, si non posset, in lacrimas flueret.</l>
				<l n="6835">Hic labor, hoc studium sic clarificaverat illum,</l>
				<l>Ut terrenus adhuc celica perspiceret.</l>
				<l>Virgineo flori sine patris semine matri</l>
				<l>Sanctificans aram vidit adesse palam.</l>
				<l>Et quia pectus ei castum iam saepe sacrarat,</l>
				<l n="6840">Contemplanda foris, dum sacrat, illa stetit.</l>
				<l>Qua votiva die laudem canit Anna Mariae</l>
				<l>Et portat puerum Symeon ille Deum,</l>
				<l>In matutinis progressus serior horis</l>
				<l>Occurrit Domino Syon ut illa suo.</l>
				<l n="6845">Rursus cum flueret lacrimis et diceret: «Aurem</l>
				<l>Inclina, Domine», visibili specie</l>
				<l>Christus adest, aurem tribuit, solatur amantem,</l>
				<l>Et desiderio vinctus et alloquio.</l>
				<l>Plura quidem fecit et plurima talia vidit,</l>
				<l n="6850">Sed, quantum poterat, nescius omnis erat.</l>
				<l>Haec autem scimus et nulli scire negamus,</l>
				<l>Ut iam iam videat hostis et invideat.</l>
				<l>Ut venit suprema dies nullique cavenda,</l>
				<l>Qua desolatos linqueret ille suos,</l>
				<l n="6855">Et sibi felicem mutaret morte quietem</l>
				<l>Iungendus superis civibus angelicis,</l>
				<l>Adsunt pontifices et cleri concio magna</l>
				<l>Et de monachico plurima turba grege.</l>
				<l>Ille videns illos non cessat multa monere,</l>
				<l n="6860">Praecipue sacram non violare fidem.</l>
				<l>Orat, Gregorii formamque fidemque sequantur,</l>
				<l>Nec dubitent vitam pro pietate dare.</l>
				<l>Hos inter monitus dulces, lacrimantibus illis,</l>
				<l>Emicuit carnis carcere sancta anima.</l>
				<l n="6865">A Christi thalamo da denis IIIIor annos,</l>
				<l>Et centum facies et semel et decies,</l>
				<l>Cum vir magnificus et nostro maximus orbe</l>
				<l>Anselmus migrat et super astra volat,</l>
				<l>Mense sub Aprili quinto decimoque kalendas,</l>
				<l n="6870">Cum foret a reditu septimus annus ei.</l>
				<l>Post obitum vero magni clarique magistri</l>
				<l>Pone novem menses bis deca tresque dies.</l>
				<l>Intererat lacrimis et, cum benediceret illis,</l>
				<l>Orabat tangi languida Berta caput,</l>
				<l n="6875">Berta potens et nupta viro non inferiori,</l>
				<l>Sed propter Christum terrea despiciens;</l>
				<l>Passa diu capitis glaciem frigusque nivale,</l>
				<l>Ut neque vi nimia solis abesset hyemps.</l>
				<l>Ad tactum calor est post frigora longa secutus,</l>
				<l n="6880">Ut functum melius vivere sciret eum.</l>
				<l>Audita patris Anselmi transicione</l>
				<l>Mantua tota ruit et lacrimosa gemit.</l>
				<l>Exequias illi faciunt non exequiales,</l>
				<l>Immo triumphali laude secuntur eum.</l>
				<l n="6885">Lis oritur de sede viri carnisque locello,</l>
				<l>Sed componit eam Bonito, vir sapiens,</l>
				<l>Et iam multa ferens Sutriorum pulsus ab urbe,</l>
				<l>Proque fide longo squalidus exilio</l>
				<l>Sed necdum lingua mutilus necdum sine luce</l>
				<l n="6890">Et necdum gemina nare vel aure carens:</l>
				<l>«Si volumus tantam medio celare lucernam,</l>
				<l>Recto iudicio corripiemur», ait,</l>
				<l>«Et quid, si voluit pro religionis amore</l>
				<l>Inter consimiles membra sacrata tegi?</l>
				<l n="6895">Nos autem magis officio faciamus honorem</l>
				<l>Et fidei, ne iam rideat hostis homo.</l>
				<l>Debuerant in sede sua pia membra locari;</l>
				<l>Quod fera Luca negat, Mantua praestet ei». </l>
				<l>Sic ait, et reliquis eadem sententia visa est,</l>
				<l n="6900">Et Petrus ipse pias colligit exuvias.</l>
				<l>O nimium felix! O glorificanda per evum</l>
				<l>Mantua, Lucano nobilitata malo!</l>
				<l>Anselmo viduata tuo, saevissima Luca,</l>
				<l>Quo compensabis munere tanta mala?</l>
				<l n="6905">Quae capies unquam tanti solacia luctus,</l>
				<l>Cui neque cura fuit vel sepelire patrem?</l>
				<l>Infelix plora! Sed quis tibi det lacrimarum</l>
				<l>Fontes, ut valeas plangere dampna tua?</l>
				<l>Sed neque plangendum sentis, durissima gaudes</l>
				<l n="6910">Et neque defunctum iam veneraris eum.</l>
				<l>At vivit moresque tuos condempnat et odit</l>
				<l>Et de sevitia vindicat acta tua</l>
				<l>Non potes ad pacem post iurgia tanta reverti,</l>
				<l>Si non paccatus ille cruor fuerit.</l>
				<l n="6915">Iam saltem miranda vides: compesce furorem.</l>
				<l>Et noli fissam semper habere fidem.</l>
				<l>Si caro tanta potest vel mortua, spiritus ille</l>
				<l>Quam mirabilius praevalet ante Deum!</l>
				<l>Tempus erit, cum non poteris placare furorem</l>
				<l n="6920">Et, nisi praecaveas, ibis et ipsa foras.</l>
				<l>Ergo videns solam sese comitissa relictam</l>
				<l>Plangit et in lacrimas tristia corda trahit:</l>
				<l>«Heu me desertam! Quaenam haec sententia, Christe,</l>
				<l>Tollere spes et opes et bona tanta simul!</l>
				<l n="6925">Gregorium tuleras, patrem mihi, gaudia Romae,</l>
				<l>Ecclesiae lumen, praesidium patriae.</l>
				<l>Anselmo vivente tamen fideique gerente</l>
				<l>Curam Gregorius non mihi functus erat</l>
				<l>Vivebam melius, cum celum tolleret ille,</l>
				<l n="6930">Hic terram sacris subderet obesquiis.</l>
				<l>Et mihi iam celum supra sedisse videbar,</l>
				<l>Quamvis in trepido cernerer ire solo.</l>
				<l>At nunc Anselmum deique mihique tulisti,</l>
				<l>Et simul amissum sentio Gregorium.</l>
				<l n="6935">Per quem respiciet? Per quem celestia dicet?</l>
				<l>Per quem dictabit commodiora mihi?</l>
				<l>Et cui plorabo? Quem pro me stare rogabo?</l>
				<l>Quis terget lacrimas? Quis dabit eulogias?</l>
				<l>Quis reget hos omnes? Quis confirmabit in hostes?</l>
				<l n="6940">Denique quis laceram sarciet aecclesiam?</l>
				<l>At me debueras miserari, me lacrimosam</l>
				<l>Oppressamque malis tollere de medio.</l>
				<l>Et tu, qui fessam tam dulciter excipiebas</l>
				<l>Et compellebas vivere posse diu,</l>
				<l n="6945">Nec iam Gregorium vel plangere vel memorari,</l>
				<l>Et servare locum praesidio fidei,</l>
				<l>Quid mihi fecisti? Cur tam cito deseruisti?</l>
				<l>Haeccine sunt tanto frivola digna viro?</l>
				<l>Ilarius natam premisit et inde sororem</l>
				<l n="6950">Coniunctam sacri federe coniugii.</l>
				<l>Pastor ovem curat, hic nulla insignia cari</l>
				<l>Foederis expositam durior hoste fugit.</l>
				<l>Nunc sine me gaudes, ego te sine vivere nolo,</l>
				<l>Te sine nulla mihi gaudia laeta peto».</l>
				<l n="6955">Sic flentem excipiunt et patri debita solvunt</l>
				<l>Et se commendant iam per eum Domino.</l>
			</lg>
		</div>
		<div type="section">
			<head>5,1 <note>vv. 6957-7300</note></head>
			<lg>
				<l>Iam quis non videat, quanto sit dignus honore,</l>
				<l>Ad quem tam clari sic coiere viri?</l>
				<l>Insignem meritis et episcopio Godofredum,</l>
				<l n="6960">Praeclarum fama, dat Magalona suum,</l>
				<l>Urbs antiqua quidem, sed bellis attenuata,</l>
				<l>At nunc magnificis urbibus edicior,</l>
				<l>Sic illam clara patris illustrante corona,</l>
				<l>De cuius radio Francia tota nitet.</l>
				<l n="6965">A Mutina Benedictus adest, facundia cuius</l>
				<l>Utilis aecclesiae per loca multa fuit.</l>
				<l>Quid mihi nunc eius mala post ventura notare,</l>
				<l>Cum non est hominis scire futura sua?</l>
				<l>Inter pontifices, tam re quam nomine clarus</l>
				<l n="6970">Et studio pollens et racione bonus,</l>
				<l>Aribertus adest, de cuius lacte fluenti</l>
				<l>Nutritur Regium, dum rogat atque sitit.</l>
				<l>Hos inter medius titulo gravitatis Hubaldus,</l>
				<l>Sacris muneribus amplificatus homo,</l>
				<l n="6975">Quem pater Anselmus solita curaverat arte,</l>
				<l>Pro quo gratificas Mantua dat lacrimas.</l>
				<l>Nec Damianus abest de cardine presbiteratus,</l>
				<l>Clarus caenobii sede Neantulii.</l>
				<l>Sutrius exierat, sed mox redit: omnibus una</l>
				<l n="6980">Causa fuit sacro fonte levare sitim.</l>
				<l>Sed Deus ygnaros ad luctum traxerat illos,</l>
				<l>Ut facerent caro vota suprema suo,</l>
				<l>Et testes essent horum, quaecumque viderent,</l>
				<l>Ad confundendos perfidiae socios.</l>
				<l n="6985">Quis desolatam non crederet et perituram</l>
				<l>Solvendamque fidem, nec superesse diem,</l>
				<l>Sed totum tenebres erroribus implicituras,</l>
				<l>Solibus ablatis tam cito, tam nitidis?</l>
				<l>Sed Christus regnat, Christo faciente dolebit</l>
				<l n="6990">Et flebit functum tam cito Gregorium,</l>
				<l>Anselmique videns miracula sentiet illum</l>
				<l>Perfidus eternum participare diem.</l>
				<l>Tertia nox aderat, cum femina strata, solutis</l>
				<l>Renibus, et sola pro pede functa manu,</l>
				<l n="6995">Nota diuque cibo nutrita nepotis Hubaldi</l>
				<l>Praesulis erigitur et pede utroque redit.</l>
				<l>Inde sequente die, cum tertia surgeret hora,</l>
				<l>Caeca nec a primis fletibus usa die,</l>
				<l>Nata sibi mundoque iterum videt accola Brixae,</l>
				<l n="7000">Ut de vicino gaudeat illa bono.</l>
				<l>Ad sextam pauper de praesulis ipsius aede</l>
				<l>Et cum pauperibus illius altus ope,</l>
				<l>Ad renes curvus, dum supplicat ante sepulcrum,</l>
				<l>Surgit et ad coelum lumina liber agit.</l>
				<l n="7005">De Campitello mulier sine luminis usu</l>
				<l>Maesta virum rogitat ad loca sancta vehi.</l>
				<l>Ille negat, frater deducit, et inter eundum</l>
				<l>Laeta videt, sancto se vovet atque redit.</l>
				<l>Ex ipso castro muliercula, cruribus atque</l>
				<l n="7010">Renibus attractis, ut neque strata sua</l>
				<l>Linqueret, in plaustro cuiusdam civis ad urbem</l>
				<l>Venit et ad tumulum ducta soluta redit.</l>
				<l>De castro Gradii bis denis mensibus orba</l>
				<l>Lumine, cum biduo flebilis absque cibo</l>
				<l n="7015">Orasset iuxta sancti venerabile corpus,</l>
				<l>Amissum lumen fletibus obtinuit.</l>
				<l>Incola Laxassae, morbo vexata caduco,</l>
				<l>Desolata manu, debilitata pede,</l>
				<l>Deformis, torto nimis infeliciter ore,</l>
				<l n="7020">Venit et ad modicum passa recepit opem.</l>
				<l>In parasceue, Matilda prospiciente,</l>
				<l>Quaedam ceca, loco nata Coloniole,</l>
				<l>Post venias fletusque graves devota tapeto</l>
				<l>Sarcophagi faciem tersit et auxit opem.</l>
				<l n="7025">Dente dolens et visceribus geminoque dolore</l>
				<l>Excruciata diu femina nota loco</l>
				<l>Ad tumulum venit, lacrimarum flumina fudit</l>
				<l>Et curata redit prorsus utroque malo.</l>
				<l>De Castellucule quaedam dum plangeret egra,</l>
				<l n="7030">Ut neque se lecto debilis erigeret,</l>
				<l>Auditis mirabilibus se devovet, ire</l>
				<l>Mox valet, octavo fert sua vota die.</l>
				<l>Perdiderat civis albugine lumen ocelli</l>
				<l>Et dederat multos plurima per medicos;</l>
				<l n="7035">Ad tumulum venit, medicinam postulat et se</l>
				<l>Mox gaudet gemino lumine posse frui.</l>
				<l>Quaedam villa Vadum ferratum dicitur, inde</l>
				<l>Allatus puer est, cui gratis arthetica</l>
				<l>Utraque funereis damnarat brachia nodis;</l>
				<l n="7040">Hic quoque clementem sensit adesse patrem.</l>
				<l>Et de Burbasio venit puer, admonitum se</l>
				<l>Per somnum referens, cecus et ydropicus;</l>
				<l>Invenit celerem tanto sub patre salutem,</l>
				<l>Ut clare videat nec nimium sitiat.</l>
				<l n="7045">De Gostelengo Brixanus lumine ceco</l>
				<l>Ob morbum, quem fert rustica turba «bonum»,</l>
				<l>Audita fama venit, fert vota, revertens,</l>
				<l>Dum fricat, evadit, vota reversus agit.</l>
				<l>Incola Maraticae mulier vicina Veronae,</l>
				<l n="7050">Clausa manum levam peste paralitica,</l>
				<l>Semisepulta sibi, dum supplicat ante sepulcrum</l>
				<l>Effusis lacrimis cum prece, sana redit.</l>
				<l>A Mediolano quidam de plebe Rosade</l>
				<l>Limina sanctorum plurima contigerat;</l>
				<l n="7055">Sed non inventa loca per tam multa salute</l>
				<l>Contractus venit, sed resolutus abit.</l>
				<l>In letaniis, quas dicunt Gregorianas,</l>
				<l>Mantua vicinis dum petitur populis,</l>
				<l>Cervam conspiciunt, Anselmum vociferantur;</l>
				<l n="7060">Illa stetit, ducunt et tumulo statuunt.</l>
				<l>Dum redeunt, navis aberat, ieiunia, fervor</l>
				<l>Reddiderant fessos et via longa viros.</l>
				<l>Rursus ad Anselmum voces et pectora vertunt,</l>
				<l>Navis adest, nulla prorsus adacta manu.</l>
				<l n="7065">Utraque res proprium geminat novitate stuporem,</l>
				<l>Cerva salutiferos prebuit illa cibos.</l>
				<l>De ligno navis plures meruere salutem,</l>
				<l>Sic firmat primam causa secuta fidem.</l>
				<l>Quidam Teutonicus cum saxo in vertice laesus</l>
				<l n="7070">De gravitate mali vertitur in frenesim;</l>
				<l>Anulus Anselmi curavit lotus et hausta</l>
				<l>Supplicat Anselmo moxque quiescit aqua.</l>
				<l>Affuit et mulier, quam villula nomine Canser</l>
				<l>Miserat ex uno lumine pauca videns,</l>
				<l n="7075">Ex alio prorsus sine lucis cognitione,</l>
				<l>Sed post merorem sensit utroque diem.</l>
				<l>Brixenses aderant, et sub velamine quidam,</l>
				<l>Sed confudit eos cordis operta videns.</l>
				<l>Ergo senex miles Manfredi de Pimelao</l>
				<l n="7080">Claudus utroque pede, sanus utroque redit.</l>
				<l>Infelix mulier deducitur a Capriana,</l>
				<l>Curva ferens sese quadrupedum specie.</l>
				<l>Sed, qui non potuit natura, sepultus adauxit,</l>
				<l>Ut teneant proprios haec quoque membra modos.</l>
				<l n="7085">Insula Parmensis, ne quid minus esse putemus,</l>
				<l>Miratur similem debilitatis opem</l>
				<l>Quadrupedemque virum bipedem gavisa recepit,</l>
				<l>Utentem manibus fortiter et pedibus.</l>
				<l>Contracto puero manus altera pesque rigebat,</l>
				<l n="7090">Et portabat honus casus ab officio.</l>
				<l>Venit et oravit modicum, sine munere sensit</l>
				<l>Iam pede cum gemino functus utraque manu.</l>
				<l>Astitit et sancto mulier miseranda sepulcro,</l>
				<l>Cui manus ad nullum sicca valebat opus;</l>
				<l n="7095">Redditur officio, simul est admota sepulcro,</l>
				<l>Utilis ad fusum denuo sive colum.</l>
				<l>Et de Ripalta venit puer orbus utroque</l>
				<l>Lumine, sed fidei lumine perspicuus.</l>
				<l>Qui sciret sanctum lumen dare posse sepulcrum,</l>
				<l n="7100">Mos fusis lacrimis lumen utrumque tulit.</l>
				<l>Rursus ad ingratam redeunt miranda Veronam,</l>
				<l>Et mulier dampnat pecora ceca videns.</l>
				<l>Quae cum ploraret nec adhuc loca sacra teneret,</l>
				<l>Detersit tenebras lux nova Tartareas.</l>
				<l n="7105">De Plovezano quidam, cui talus uterque</l>
				<l>Natibus haerebat terribili specie,</l>
				<l>Solvitur, et nervis in pristina iura remissis,</l>
				<l>Articulis fruitur et leviter graditur.</l>
				<l>Hunc Ludduniensis Hugo vir religiosus</l>
				<l n="7110">Et fidei purae fortis et egregius</l>
				<l>Assertor sacrae novitatis, Gregoriano</l>
				<l>Fonte satus, vidit multaque turba simul,</l>
				<l>Quae tunc a Brixa confluxerat atque Verona</l>
				<l>Ac de diversis partibus ad tumulum,</l>
				<l n="7115">Qui tanta mirabilium novitate stupentes</l>
				<l>Promittunt fidei vivere sive mori.</l>
				<l>Luce secutura, qua scandit ad ethera Christus,</l>
				<l>Praesul Hubaldus ait haec quoque facta palam</l>
				<l>Et quam plura refert non inferiora latere,</l>
				<l n="7120">Quae putat et scribit mox manifesta fore.</l>
				<l>De Gondutiole castello femina quaedam</l>
				<l>Incurvata genu nec satis usa pede,</l>
				<l>Ferre graves artus baculis molita duobus</l>
				<l>Sana redit nullo prorsus egens baculo.</l>
				<l n="7125">Naribus e geminis biduo stillante cruore</l>
				<l>Desperabatur dives Atecherius.</l>
				<l>In medicis spes nulla, dolens dum se vovet illi,</l>
				<l>Anselmi praecibus stat cruor inmodicus.</l>
				<l>Brixani sacro remeabant a monumento,</l>
				<l n="7130">Qua supra Godium pergitur ad fluvium;</l>
				<l>Navis abest, languebat equus in parte remota,</l>
				<l>Anselmi merito se levat obsequio.</l>
				<l>Miserat et puerum vicina Cremona medendum,</l>
				<l>Cui manus in proprio non erat officio.</l>
				<l n="7135">Qui missi fuerant, verbis et fletibus instant,</l>
				<l>Et merito fidei redditur usus ei.</l>
				<l>Est locus Anserii Casa prisco nomine dictus,</l>
				<l>Quem sub episcopii iure Cremona tenet;</l>
				<l>Hinc quaedam mulier octo iam caeca per annos</l>
				<l n="7140">Post longam noctem sensit adesse diem.</l>
				<l>Ex abbatia mulier miseranda Leonis,</l>
				<l>Cui manus aruerat, cum pede curva genu,</l>
				<l>Ad patrem venit et opem lacrimosa petivit,</l>
				<l>Mox remeat sospes prorsus utroque malo.</l>
				<l n="7145">Admonitus sompno vir quidam de Citiano,</l>
				<l>Renibus incurvis et manibus tremulis,</l>
				<l>Ut vovet ad tumulum se, si valuisset, iturum,</l>
				<l>Renibus erigitur et manibus fruitur.</l>
				<l>De villa quadam, cui Fossa Capraeria nomen,</l>
				<l n="7150">Curva diuque pedum debilis officio</l>
				<l>Et baculis tanquam funus miserabile portans,</l>
				<l>Sole sub occiduo sospes abit tumulo.</l>
				<l>Dum matrona cavet pseudo sacra presbiterorum</l>
				<l>Patris ob Anselmi dulce magisterium,</l>
				<l n="7155">Subridens quidam sanctum sibi poscit ad iram,</l>
				<l>Illa rogat, fatuus claudicat et patitur.</l>
				<l>Illa videns illum subito sic esse solutum</l>
				<l>In precibus perstat et facit, ut iaceat</l>
				<l>Et desperetur, multis documenta daturus,</l>
				<l n="7160">Ut, qui mortificat, vivificare queat.</l>
				<l>Ex Guibertinis homo lesae credulitatis</l>
				<l>Ferre profectus aquam perdidit et situlam.</l>
				<l>Sed memor Anselmi sumpta face supplicat illi,</l>
				<l>Et mox funiculo vas redit a fluvio.</l>
				<l n="7165">Monacha vix uno lumen capiebat ocello,</l>
				<l>Alterius visu iam viduata diu.</l>
				<l>Dum rogat et plangit Anselmo dante medelam,</l>
				<l>Ex utroque Deus clarificavit eam.</l>
				<l>Voverat et puerum duodennem mater ab ortu</l>
				<l n="7170">Perfunctum nulla commoditate pedum.</l>
				<l>Occurrit Regia miseratio patris, et arte</l>
				<l>Curatum celeri laeta Cremona tulit.</l>
				<l>Et de Guarstalla quaedam affuit utris ad instar,</l>
				<l>Ydropico corpus excruciante malo;</l>
				<l n="7175">Haec erat in somnis prius invitata venire,</l>
				<l>At vero iussis credula sana redit.</l>
				<l>Venerat attractus et erat langore solutus,</l>
				<l>Accurrunt multi cernere solliciti.</l>
				<l>Albericus adest incredulus, ergo videre</l>
				<l n="7180">Bis conando nequit cumque pudore redit.</l>
				<l>Interea caeco veter; squallore soluto</l>
				<l>Caecior ille pias solvitur in lacrimas.</l>
				<l>Ut vero flevit, fidei cum luce reversus</l>
				<l>Ad tumulum, meruit cernere, quod voluit.</l>
				<l n="7185">A Cumis etiam vir debilis et baculorum</l>
				<l>Infirmis pedibus premeditatus opem,</l>
				<l>Insuper et terram dampnatus cernere, venit</l>
				<l>Brixanis mixtus moxque recepit opem.</l>
				<l>Surdus erat mutusque puer, sed patre sepulto</l>
				<l n="7190">Auditum meruit nec tamen hoc patuit.</l>
				<l>Post abeunte die solvuntur vincula linguae.</l>
				<l>Et iuxta Dominum fecit utrumque bonum.</l>
				<l>Dum plangit natam gressu verboque carentem,</l>
				<l>Mater ad Anselmum vertitur et: «Vel», ait,</l>
				<l n="7195">«Hanc mihi fac sanam vel tolle tibi morituram».</l>
				<l>Versa videt gemino iam caruisse malo.</l>
				<l>Intererat multis equitantibus ante Cremonam</l>
				<l>Vir levis et dure talia facta negans,</l>
				<l>Arguit attractus temeraria verba caballus</l>
				<l n="7200">Et febris in longum, dum fugit ad tumulum.</l>
				<l>Gutta superveniens matri turbarat ocellum.</l>
				<l>Ut neque ferret ei lumen adusque solum.</l>
				<l>Protinus admoto faciem detersa tapeto</l>
				<l>Sana redit, medico gratificata suo.</l>
				<l n="7205">Languebat febribus virguncula filia fratris,</l>
				<l>Insuper et iugis ibat ab aure lues.</l>
				<l>Ut de navicula fuit illi portio lota,</l>
				<l>Anselmi merito curat utrunque liquor.</l>
				<l>Et de pulvino, quo saepius ille cubarat,</l>
				<l n="7210">Azonis magni filia convaluit,</l>
				<l>Quae cum clamaret ventris moritura dolore,</l>
				<l>Hoc superimposito sospes ut ante fuit.</l>
				<l>Perdiderat vocem puer armiger et neque presens</l>
				<l>Audiri poterat, sicubi fors aberat.</l>
				<l n="7215">Signa dabat cornu, domino veniente secutus,</l>
				<l>Ad tumulum vocis reperit officium.</l>
				<l>Raserat et sacro sibi cinerem de monumento</l>
				<l>Speque fideque bona religiosus homo.</l>
				<l>Vi febrium multa mulieri debilitatae</l>
				<l n="7220">Infusum tribuit, et mala flamma ruit.</l>
				<l>Odo Martini tanta anxietate calebat,</l>
				<l>Ut corpus nimia contegeretur aqua.</l>
				<l>At mox sudorem procul expulit atque dolorem</l>
				<l>De pulvinari verticis orta salus.</l>
				<l n="7225">Aruerat misero manus herebatque lacerto,</l>
				<l>Curatus laudat, at Petrus illaqueat,</l>
				<l>Dum pudet audiri vulgo praeconia sancti,</l>
				<l>Sed metuens populum denuo solvit eum.</l>
				<l>Dum puteus foditur et nulla fluenta secuntur,</l>
				<l n="7230">Spes superest tanta de bonitate patris;</l>
				<l>Ut vero precibus comes est helemosina iuncta,</l>
				<l>Anselmus silicem ferre iubet laticem.</l>
				<l>Lanzo Trivisinus gutta ficuque laborans</l>
				<l>Nec pede nec cubito languida membra levans</l>
				<l n="7235">Nec nisi funiculo se retro vel antea volvens</l>
				<l>Post lacrimas morbo surgit utroque carens.</l>
				<l>Auditu iuvenis et verbo nec semel usus</l>
				<l>Venerat et multis iam bene notus erat;</l>
				<l>Hic quater in somnis, sancto curante rogantem,</l>
				<l n="7240">Praemonitus plenam flendo recepit opem.</l>
				<l>Femina luce carens et mente, sed hoc veteranum,</l>
				<l>Haec nova pestis erat, sistitur ad tumulum,</l>
				<l>Opidone manum quodam stipemque ferente,</l>
				<l>Et subito mentem suscipit atque diem.</l>
				<l n="7245">Femina turgentem nimium sanieque fluentem</l>
				<l>Horrebat nasum flebilis ipsa suum;</l>
				<l>Sed mitis medicus lacrimarum flumine motus</l>
				<l>Siccavit saniem, reddidit et speciem.</l>
				<l>Venerat ad tumulum puer et post paulo reversus</l>
				<l n="7250">Perdiderat visum, dum redit ad medicum.</l>
				<l>Offensus lapidum crebris occursibus orat</l>
				<l>Moxque illum media sensit adesse via.</l>
				<l>Luce Trivisinus quidam nec cecus egebat,</l>
				<l>Sed laxare sibi lumina non poterat;</l>
				<l n="7255">Venit et invenit medicum curare valentem,</l>
				<l>Tam sine muneribus quam medicaminibus.</l>
				<l>Vairana in villa languebat muta puella,</l>
				<l>Cui iam sola suam dextra ferebat opem;</l>
				<l>Mater discipulo, sicut Cananea magistro,</l>
				<l n="7260">Supplicat, occurrit ante cupita salus.</l>
				<l>Ad tumulum sancti venientibus undique multis</l>
				<l>Querere debilibus commoda corporibus,</l>
				<l>Quaedam attracta manu, simul exsiccata lacertum,</l>
				<l>Spem firmat reliquis sospes utrisque malis.</l>
				<l n="7265">Missa canebatur, aderat Matilda, laborans</l>
				<l>Et vitio capitis et febribus nimiis;</l>
				<l>Stare volens collapsa ruit facie ante tabellam,</l>
				<l>Qua lotus iacuit, abseque dolore redit.</l>
				<l>Inde gravis scabies corpus sibi vindicat omne,</l>
				<l n="7270">Iamque manus proprios utraque vastat agros.</l>
				<l>Anulus Anselmi plagae medicatur et igni,</l>
				<l>Et reddit sanam cum prece discipulam.</l>
				<l>Mox etiam visus adeo quasi nube gravatur,</l>
				<l>Ut noctu lumen non ferat atque apicem:</l>
				<l n="7275">Sed reparat vires oracio, quam dedit illi</l>
				<l>Iugiter utendam provida cura patris.</l>
				<l>Presbitero cuidam, quem Francia misit, Ebrardo,</l>
				<l>Gutta gravis rigidos reddiderat digitos</l>
				<l>Et partem palmi mediam nodumque lacerti,</l>
				<l n="7280">Panis ob Anselmum pars data curat eum.</l>
				<l>Lanfrancus miles sine causa carcere clausus</l>
				<l>In somnis sanctum cernit et orat eum.</l>
				<l>Spondet opem, limam mittit, custode vidente,</l>
				<l>Ruptis compedibus solvit et ire iubet.</l>
				<l n="7285">Filiolam matri raptam lupus ore ferebat,</l>
				<l>Audito sancti nomine ponit eam.</l>
				<l>Mater adest natamque rapit; lupus ergo trahentem</l>
				<l>Dum stupet, Anselmus tutor utramque tegit.</l>
				<l>Cruribus intortis sub se muliercula quaedam</l>
				<l n="7290">Gestabat corpus renibus et manibus.</l>
				<l>Auxilio sancti longo post tempore surgit,</l>
				<l>Et quia mira videt, Mantua vota refert.</l>
				<l>Archipresbiteri cuiusdam filius ista</l>
				<l>Non credens morbo tangitur, atque dolens</l>
				<l n="7295">Supplicat Anselmo, promittit credere sanctis,</l>
				<l>Astitit in somnis atque medetur ei.</l>
				<l>Femina de Gothi non paucis nota, per annum</l>
				<l>Ceca, patris dono clarificata fuit, </l>
				<l>Qua Patris ad dextram deitas caro facta resedit</l>
				<l n="7300">Et nobis reditum fecit ad astra die.</l>
			</lg>
		</div>
	</body>
</text>
</TEI>
